༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG18254
n/a
ImageGroup:
ISBN:
11KG18300
n/a
Title:
གསང་ཆེན་རྡོ་རྗེ་ཐེག་པའི་ས་ལམ་གྱི་རྣམ་བཞག
gsang chen rdo rje theg pa'i sa lam gyi rnam bzhag
བློ་བཟང་ཚུལ་ཁྲིམས་རྒྱ་མཚོ
Author:
blo bzang tshul khrims rgya mtsho
n/a
gangs can khyad nor dpe tshogs/;75
Descriptor:
Original Publication:
Place:
Publisher:
Iha sal
ser gtsug nang bstan die roying 'tshol bsdu phyogs syrig khang |
2009
Date:
Volume:
Total Volumes:
TBRC Pages:
n/a
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 8/2014



༄༅།།གསང་ཆེན་རྡོ་རྗེ་ཐེག་པའི་ས་དང་ལམ་གྱི་རྣམ་པར་
བཞག་པ་ཟུང་འཇུག་ཁང་བཟང་དུ་བགྲོད་
པའི་རིན་ཆེན་ཐེམ་སྐས་ཞེས་
བྱ་བ་བཞུགས་སོ། །
གསེར་ཏོག་བློ་བཟང་ཚུལ་ཁྲིམས་རྒྱ་མཚོ།
ད་ན།།
538/
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།



1 བཀའ་བློ་བདེ་བ་དང་་་་
བོད་པ་དག་ཀྱང་བཟང་། ད་
པ ་ལས་དེ་
ན ། ང



༈
༄༅།།གསང་ཆེན་རྡོ་རྗེ་ཐེག་པའི་ས་དང་ལམ་གྱི་རྣམ་པར་
བཞག་པ་ཟུང་འཇུག་ཁང་བཟང་དུ་བགྲོད་
པའི་རིན་ཆེན་ཐེམ་སྐས་ཞེས་ བགྱི ་
བྱ་བ་བཞུགས་སོ།།
བྱང་
༡༧ གསེར་ཏོག་བློ་བཟང་ཚུལ་ཁྲིམས་རྒྱ་མཚོ།
ཆུ
བྱད་ནར།
Rron
BIOUS sss gjiga
བ ལ 5， Q ༢ ༣༣ 3 15) TBLE 1
ཀླང༡༡:
27 གྱུ ད ་ ནོ ར 13 14) གས།
DOUS sss
Secusness
u PRECIOUSKY ..
DESC90*5nSSS
Presenousisss gi Vaping
བྱ། | c ༢ ༣ ར ང ཅ ༈ རྗོད་pyL1
Toiduk PRECIOUSNESS
PESCIOUSNESS gua Vida
Vཏ་ ཁྱད ༣ ༤༣ ༨ 1 | ང 3 ༣ (ཚོད 111། །
ཟླ11༣ ར ་དཔེ་ཚོད། སྤྱི་གྲ༌བ་བྱང༌བྱ་ ga u PoECIOUSNESS Sie
setor auf PzSCIOUSNESS 50 julionul DISCIOUSNESS gratuitas
gita diuidinu( PRECIOUSNES.
PV Darmayuuias $CIOUSNESS
lacrjuici nui prse1USHESS gjaktividi a4 1 7 228CJusness gjiga
དབླང༌བྱ་ཉེར་དཔེ་དོགས།།
ང ༣༢༨1 ད ད ༣༢༣) 11:|: ཀྱང་བྱ་
ལ gད། ༣ ར ་དཔེ ད 37 m4 ། ཀུ //
buid ut peCIOUSNESS
POUSAEss gjiatuid 13 པ ་ ཁྱད་ ཞེ་ ༨ དད དཆད བང༌། ༡
༧ces ཁྱད་ནོར་དཔེ་ཚོགས། ཀྱེ ་ ༤ དཔོད me། སློབ་མ་ལའང་
Preeusness 9jajifuldaut n ess gjigstiuto que
Sness gjiquiſutas - Via SOHUSNESS citaziotas mut D23096
SNESS guachicT0505 SCIOUSNESS Sakituta que
༡) དེ དགོ ད{ ཀྱིཀྱང་ བྱ ་11:༨ 13:59 དེ ཚོdཀྱི་
ཀྱི་དང་པོ་དེས། ཀྱངg ༡༡ལ དུ
བྱ ད་ ༢ ༨ {དང་
༡ ཁབྱང ཁྱད་ ༢༨ 1 ཏེ་ཚ གས།
14290USHESS
ངས་ཅན་ཁྱད་ནོར་ད་
15 ༡ ༢ | ༣ (༩E



ਇਸ ਇਜਲਾਸ ਨੂੰ ਨਸਸਸ
ਸਰਾਸਤਵਾ ABਪਤ
ਸਵਾਲ
ਇਸ ਲਹਿਰ ਦੇ



ཆཆེ 1:|:ཀྱི ང བ ལ་་བོ་་གླེང་གཞི། ག་པ་
1:|:ཀྱི འོ་ཌ་ཀྱི་
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང༌། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་
། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་



དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཛོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང༌། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས། ་་་་་་ ད་རྒྱུ་གཙོ་བོ་ཟླ་ཎ་ཀ་ལ་ཁོ་དང་ང་
ཁོའི འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་གླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། ། 3 བྱ་ན་ ༡ , ཆད་བྱ་
པ་དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་



བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་། །
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། ། དེའི་བཤད་
། ， བདག་
ན། །གང་གང་ 1: དགའ ་
་དང་པོ་དང་།
ལ་དུ་ཕྱིན་པ། ད་དུང་ལོ་སོ་བདུན་ སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
པ། དང་བ་འང་དང ་ སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ།
པ་དག་ན་བདག་དང་བདུན་འདས་པ་ལ། ད་འདུན་



ਆਮ ਪBਈ ਰ ਰ
ਰ ਵਰੀ ਨੇ ਆਵਾਸ
ਸਰਦਾਰ ਰੋਸ਼ਨਦਾਨ ਨਾਲ ਸਰਕਾਰ ਸਰਬਲ ਹੋ
ਇਸ ਨਗਰਸ ਸਰਕਾਰ ਇਸ ਸੰਸਾਰ ਵਿਚੋਂ
ਨਾਲ ਕਰ ਸਕਿਲਾ ਦਾ
ਇੱ ਕ ਵੀ ਲਿਆਈ
ਵਾਰ ਉਧਰ ਗਈ ਇਸ ਕਾਲ ਦਾ ਕਤਲੇਆ
ਕਰਨ ਲਈ ਨਾ
ਸੁ ਣਨ ਨਾਲ ਸੁਣਨ ਲਈ
ਵੈਰਉ ਗੁਰੂ ਤੋਂ ਨਾਨਵੀ ਮਿਲ ਪਿਸ਼ਾਨੇ
BREਪਰ
ਨਾਲ ਬੋਲਣ ਲਈ ਵਰਤੋਂ ਵੀ ਆ
ਸ਼ਾਨ ਕਰਨ ਵਾਲੇ ਦਾ ਕੋਰਸ ਸ ਸ ਲ ਸ ਸ ਸ ਸ ਸੰਸਾਦਾ ਸਵਾਲ
PB ਦਾ ਸਨਮਾਨ ਲਈ ਸਹਿਮਤੀ ਨਾਲ ਸਰਕਾਰ ਇਸ ਸਕੀ
ਪਾਕਿਸਤਾਨ ਨਾਲ ਸਮੇਂ ਦੀ ਸਾਰ ਨਮਕ ਪਸਰ
ਬਸ ਕਿਸਮਸਆ yਲ ਸਲਾਇਸ ਕਾਰ
ਇਸ ਵਾਰ ਸ BRਕ ਲੱਗ ਰਣਦੀਆਂ ਸਨ
ਪੁਲਸ ਜਲਵਰ ਸੁਰ ਸਥਾ ਨਾਲ ਮ ਨਾਈ ਮਿਰਪਾਲ
ਸਰਸ
ਕੋਲ ਰਹਿ ਰਹਉ
ਸਭ
ਰਿ ਲੇ ॥ ਭਰ ਕੇ
ਇਸ ਤੋਂ ਇਲ



ན
།
༄༅། །གསང་ཆེན་རྡོ་རྗེ་ཐེག་པའི་ས་དང་ལམ་གྱི་རྣམ་པར་གཞག་པ་ཟུང་འཇུག་ཁང་བཟང་དུ་
བགྲོད་པའི་རིན་ཆེན་ཐེམ་སྐས་ཞེས་བྱ་བའི་བསྟན་བཅོས་ཀྱི་མཛད་པ་པོ་གསེར་ཏོག་བློ་བཟང་ཚུལ་
ཡནང་མེད་ཁྲིམས་རྒྱ་མཚོའི་མཛད་རྣམ་མདོར་བསྡུས་བཞུགས་སོ།།
དུས།
༄༅། །གསེར་ཏོག་བློ་བཟང་ཚུལ་ཁྲིམས་རྒྱ་མཚོ་ནི་མདོ་སྨད་ཅོང་ཆུའི་ཉེ་འགྲམ་ཨར་ཆ་ཞེས་པར་ཡབ་རྟ་མགྲིན་དང་
།
ཡུམ་ཚེ་མདོ་གཉིས་ཀྱི་སྲས་སུ་རབ་བྱུང་བཅུ་བཞི་ཤིང་སྦྲུལ་ ༡༨༤༥ ལོ་ལ་འཁྲུངས། དགུང་ལོ་ཕྱེད་གསུམ་ཙམ་གསེར་
ཁང་བློ་བཟང་བསྟན་འཛིན་རྒྱ་མཚོའི་དྲུང་དུ་དགེ་བསྙེན་གྱི་སྡོམ་པ་མནོས། །མཚན་བློ་བཟང་རྒྱ་མཚོ་གསོལ། །དགུང་
ལོ་ལྔ་ལ་གསེར་ཏོག་དགོན་དགའ་ལྡན་འགྲོ་ཕན་གླིང་དུ་གདན་དྲངས། རྗེ་སྐལ་བཟང་གྲགས་པ་བརྟེན་ནས། ཕྱི་མོའི་ཡི་
གེ་སུམ་ཅུ་དང་། ཉེར་འཁོའི་ཀློག་འདོན་གསན་བཞེས་མཛད། དགུང་ལོ་བདུན་ལ་ཆུ་བཟང་ཧོ་ཐོག་ཐུ་སྐལ་བཟང་ཐུབ་
བསྟན་དབང་ཕྱུག་དྲུང་དུ་དགེ་ཚུལ་གྱི་སྡོམ་པ་མནོས་ནས་མཚན་བློ་བཟང་ཚུལ་ཁྲིམས་ཆོས་གྲགས་ཞེས་བརྩལ། དགུང་
ལོ་བརྒྱད་ཐོག་སྐུ་འབུམ་བྱམས་པ་གླིང་གི་རང་སྒར་དུ་གདན་དྲངས། །དགུང་ལོ་དགུ་ནས་ཉེར་གཉིས་བར་ཉ་སྐྱ་ལྷ་རམས་
པ་ངག་དབང་ཆོས་གྲགས་ཡོངས་འཛིན་དུ་བསྟེན་ནས་སྒར་པ་རང་དུ་འདོན་ཆོས་སྤྱོད་དང་། རྒྱན་འཇུག །བསྡུས་གཞུང་།
རྣམ་འགྲེལ་སོགས་བློ་འཛིན་དང་
། དཔེ་ཁྲིད་དང་། སུམ་རྟགས། སྙན་ངག་སོགས་རིག་གནས་དང་བཅས་པ་གསན་
བཞེས་མཛད༑ ༑དགུང་ལོ་བཅུ་དགུའི་ཐོག་དཔྱིད་ཆོས་དང་པོའི་སྟེང་ཚོགས་ལངས་མཛད། དེའི་སྐབས་རྒྱ་སོག་གི་དུས་
ཟིང་གི་རྐྱེན་པས་དབུ་མཛོད་འདུལ་བ་སོགས་གསན་བཞེས་གནང་རྒྱུ་བྱུང་མེད། །དགུང་ལོ་ཉི་ཤུར་ཤིང་བཟའ་བློ་བཟང་
བསྟན་པའི་དབང་ཕྱུག་ཚུལ་ཁྲིམས་ཀྱི་དྲུང་དུ་བསྙེན་པར་རྫོགས། དགུང་ལོ་ཉེར་གཅིག་ལ་རྒྱུད་གྲྭར་མཁན་པོའི་ཁྲི་ལོ་གཅིག་
བཞུགས། །དགུང་ལོ་ཉེར་བཞི་ལ་སུམ་རྟགས་ཀྱི་མཆན་འགྲེལ་ངོ་མཚར་འཕྲུལ་གྱི་ལྡེ་མིག་བརྩམས། དགུང་ལོ་ཉེར་བདུན་
ལ་སྐུ་འབུམ་གྱི་ཁྲིར་བཞུགས། དགུང་ལོ་སོ་བདུན་ལ་ཆོས་རྗེ་དོན་གྲུབ་རིན་ཆེན་གྱི་གདན་ས་བྱ་ཁྱུང་དགོན་པའི་ཁྲི་ལ་
བཞུགས། དགུང་ལོ་ང་དྲུག་སྐབས་ཟི་ན་སྐལ་བཟང་དར་རྒྱས་རྒྱ་མཚོའི་དྲུང་ནས་རྩིས་སྐར་ནག་དང་། དགའ་ལྡན་རྩིས་
གསར་སོགས་རྩིས་རིག་གསན་བཞེས་མཛད། དགུང་ལོ་ང་དགུ་ལ་སྐུ་འབུམ་གྱི་གདན་རབས་བརྩམས། དགུང་ལོ་བདུན་
ཅུ་སྟེ་ཤིང་སྟག་ ༡༩༡༤ ལོ་ལ་སྐུ་གཤེགས། ས ་གནས་དེར་གན་



ਹਰ ਸਾਲਸਰ ,ਮਾਸਟਸ ਏ ਦ ਨ ਸੰਗਿ ਹਰਿ ਰਸੁ ਆ
.cuality
.
.
1, 2g:
ਲਈ ਨਾਸਨਕਾਲ ਸਦਾਇਰਲ
ਸਮਿਸਾਸਨ ਲਾਈਨ ਪੂਰਾ ੩
ਵਾਰਮਕੌਰ ਸਸ -
ਈਟਨਸ ਇਸ ਗਤ
23 yehi Melz,
20 21st of Jan
ਈ ਏਐਸ
ticket injਏ
ਬੇ
Sir
stru
alert ਦੀ ਖalizade anaged and
and Visa
contages
disa
gal
of01c
gi
ਦੇ ਪsarab
gaelizeI ਉਸ ਪ25
ਟ ਇਸ ਮਾਸਟਰ ਗੁਰਸ਼ਰਨ
ਸਰਕਲ ਸਾਇਦਵਾਲ
ਮਸਲਸਲਾਨਿਸਟ ਸਵਾਲ ਦਾ ਸਵਾਗਤਸਰ ਸਥੋਂ ਮੁਗ
ਸਾਲ ਤੋਂ ਵਧਾ ਲਈ ਰੱਖੇ ਸਮਾਰੋਹ
ਸਮਾਲਸਰ ਨਾਲ ਇਨਾਮ ਨਾਲ ਮਨਾਈ ਗਈ ਲਾਸ ਸਲ
ਹਾਈਕਲੇ ਲਾਲਟਰ ਬਲਜਕਾਲੋਨੀ ਬਲਗੇ ਸਾਈਟਸ ਨ ਸਰੀਰ
ਸਵਰਗ ਨਾ ਮਾਰ ਸਕਣ ਇਸ ਲਈ ਸਮਾਜ ਲਈ
ਐਸਸਸ਼ਵਦੀ ਪਰ ਵਰਤੋਂ
ਸਰਵਉਸਨਮਾਮਿਲਨ
ਸਮਰਾਟ ਕਲਰਸ ਇਸ ਗਲਪ ਕਲਾ ਨਾਲ ਸਨਸਨ
ਨਾਮ ਸਮੋਸਾਵਾ ਸਮਾ ਉਸ ਲਈ ਕਿਸਾਨ ਸੰਤ ਬਾਬਾ ਈਸ਼gy)
ਲਾ ਬਾਗ ਇਨਾਉਹ ਰੱਬ ਨੂੰ ਨਾਲ ਲੀਲਾ ਸ
aretkated the medida
the authordozhuar gal
dieta galtzea salarik erg la sented
bhalal
. #kok gya
ਏਸ
ਨੇ



དཀར་ཆག ཕྱི་
གསང་ཆེན་རྡོ་རྗེ་ཐེག་པའི་ས་དང་ལམ་གྱི་རྣམ་པར་བཞག་པ་བྱུང་འཇུག་ཁང་བཟང་དུ་བགྲོད་
པའི་རིན་ཆེན་ཐེམ་སྐས་ཞེས་བྱ་བའི་བསྟན་བཅོས་ཀྱི་དཀར་ཆག་བཞུགས་སོ།།
༧༽ བསྟན་བཅོས་འདི་འཆད་པ་ལ་གཉིས། །
ཀ༽ ཐེག་པ་སྤྱིའི་རྣམ་གཞག་དང་།།
ཁ༽ ཐེག་པ་ཆེན་པོའི་རྣམ་གཞག
ཁ༽ ཐེག་པ་ཆེན་པོའི་རྣམ་གཞག་ལ་གཉིས།
ཀི ཐེག་པ་ཆེན་པོ་ལ་གཉིས་སུ་དབྱེ་བ་དང་།
ཁི རྡོ་རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་བཤད་པའོ།
ཀི དང་པོ་ལ་ཐེག་པ་ཆེན་པོ་ལ་གཉིས་སུ་དབྱེ་བ་ལ་གསུམ། །
བི ཇི་ལྟར་དུ་ཕྱེ་བའི་གྲངས་་་
ཕི ཕྱེ་བ་སོ་སོའི་དོན་་་་་
མི དེ་ལྟར་དུ་འབྱེད་པའི་རྒྱུ་མཚན།
གཉིས་པ་རྡོ་རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་བཤད་པ་གསུམ།
ཀ༽ སྔགས་ལ་འཇུག་པའི་སྒོ་མི་འདྲ་བ་ཅི་ཙམ་ཞིག་ཡོད་པ་་་སབས་ ༥
ཁ༽ འཇུག་སྒོ་མི་འདྲ་བར་འཇོག་པའི་ཁྱད་པར་ངོས་གཟུང་བ་་་ པ
ག༽ ཁྱད་པར་དེ་དག་དང་ལྡན་པ་རྣམས་ཀྱིས་ས་ལམ་བགྲོད་པའི་ཚུལ་ལ་གཉིས་
༡༽ སྔགས་ལ་ཞུགས་པའི་སྔོན་དུ་ཐུན་མོང་བའི་ལམ་གྱིས་
R



ཀྱིའི
རྒྱུད་སྦྱོང་དགོས་པར་བསྟན་པ།་་
༢༽ ཐུན་མོང་མ་ཡིན་པ་རྡོ་རྗེ་ཐེག་པའི་ལམ་ལ་འཇུག་ཚུལ་དངོས་བཤད་པ་ལ་གཉིས།
པི རྒྱུད་སྡེ་འོང་མ་གསུམ་གྱི་ལམ་བགྲོད་ཚུལ་མདོར་བསྟན་པ་དང་།
ཅི རྣལ་འབྱོར་བླ་མེད་ཀྱི་རྒྱུད་ཀྱི་ས་ལམ་བགྲོད་ཚུལ་ཅུང་ཟད་རྒྱས་
པར་བཤད་པའོ།
རྒྱུད་སྡེ་འོག་མ་གསུམ་གྱི་ལམ་བགྲོད་ཚུལ་མདོར་བསྟན་པ་ལ་བཞི།
ཀ༽ ལམ་སྒོམ་པའི་སྣོད་རུང་དུ་བྱེད་པའི་དབང་བསྐུར་ཚུལ་་་ ༨
ཁ༽ སྣོད་དུ་གྱུར་ནས་དམ་ཚིག་དང་སྡོམ་པ་བསྲུང་བའི་ཚུལ།་ ༩
ག༽ དམ་ཚིག་དག་པས་ལམ་བསྒོམས་པའི་ཚུལ་ལ་གཉིས།
༡༽ སྤྱི་དོན་དང་་་་
༢༽ ཡན་ལག་གི་དོན་ལ་གསུམ།
རི བྱ་རྒྱུད་ཀྱི་ལམ་གྱི་རིམ་པ།
ལི སྤྱོད་རྒྱུད་ཀྱི་ལམ་གྱི་རིམ་པ།
སི རྣལ་འབྱོར་རྒྱུད་ཀྱི་ལམ་གྱི་རིམ་པ་
རྣལ་འབྱོར་བླ་མེད་ཀྱི་རྒྱུད་ཀྱི་ས་ལམ་བགྲོད་ཚུལ་ཅུང་ཟད་རྒྱས་
པར་བཤད་པ་ལ་གཉིས། །
ནི རྒྱུད་གཉིས་ཀྱི་རྣམ་གཞག་བཤད་པ་དང་།
ཉི དེ་ལྡན་གྱི་གཞུང་དོན་དངོས་བཤད་པའོ།
རྒྱུད་གཉིས་ཀྱི་རྣམ་གཞག་བཤད་པ་ལ་གསུམ།
༡༢



ཀཾ་བླ་མེད་ཀྱི་རྒྱུད་ལ་མཚན་གྱི་དབྱེ་བ་བྱུང་ཚུལ། ཉི་
ཁཾ དེ་དང་མཐུན་པའི་རྒྱུད་གཉིས་ཀྱི་རྣམ་གཞག་ཁག་ལ་
ནཾ། ཕྱེ་བ་སོ་སོའི་དོན་ནོ། རྒྱུད་ནས་ན་
ཀཾ བླ་མེད་རྒྱུད་ལ་མཚན་ཉིད་གྱི་དབྱེ བ་བྱུང་ཚུལགཉིས། །
༡༽ མཚན་ཉིད།་་་་་་་་་་་་་་་བསམ་པ་
ཏེ༩ ༢༽ དབྱེ་བ།་་་་་་་་་ལས་བབས་པ་ལས་བ་བ་བལ་པ་ག་ལས་བབས་པ་ལ་་་་་་
ཁཾ དེ་མཐུན་པའི་རྒྱུད་གཉིས་ཀྱི་རྣམ་གཞག་་་་་་་་་་་་་་་
གཾ ཕྱེ་བ་སོ་སོའི་དོན་ལ་གཉིས། ལོ་ལྔ་པ་ཆ་ཆུ་ཁ་ནས་
དམ ༡༽ ཕ་རྒྱུད་ཀྱི་གཙོ་བོ་འདུས་པ་བཤད་པ། །
༢༽ མ་རྒྱུད་ཀྱི་གཙོ་བོ་བདེ་མཆོག་བཤད་པ། ་བ་
༡༽ ཕ་རྒྱུད་ཀྱི་གཙོ་བོ་འདུས་པ་བཤད་པ་ལ་གཉིས། །
ངོ རྩ་རྒྱུད་དང་རྒྱུད་ཕྱི་མའི་དོན་བཤད་པ།་་་་་་་་་་་་་་་་
ཙ བཤད་རྒྱུད་ཀྱིས་ཇི་ལྟར་བཤད་ཚུལ་འཕྲོས་དང་བཅས་པ་་་་ ༢༦
༣༽ མ་རྒྱུད་ཀྱི་གཙོ་བོ་བདེ་མཆོག་བཤད་པ་ལ་གཉིས། སྤྱི་
རྩ་བཤད་ཀྱི་རྒྱུད་ངོས་གཟུང་བ།་་་་་་་
བཤད་རྒྱུད་ཀྱིས་རྩ་རྒྱུད་ཇི་ལྟར་བཤད་ཚུལ།་་་་་་་་་་་་
དེ་ལྡན་གྱི་གཞུང་དོན་དངོས་བཤད་པ་ལ་བཞི།
༡ཉིཡཾ། མ་སྨིན་པ་སྨིན་པར་བྱེད་པའི་དབང་ཇི་ལྟར་བྱ་ཚུལ།
༢༠ རཾ ༌སྨིན་པ་དག་པར་བྱེད་པའི་ཐབས་དམ་ཚིག་དང་སྡོམ་པ་བསྲུངས་ཚུལ།



8
མ
ལཾ སྨིན་ཅིང་དག་པས་ས་ལམ་ཇི་ལྟར་བགྲོད་ཚུལ། དག་པ་དང་
1:|:ཀུན་ཚོ ཧཾ བགྲོད་པ་མཐར་ཕྱིན་པའི་འབྲས་བུ་མངོན་དུ་བྱེད་ཚུལ། །
ཡཾ མ་སྨིན་པ་སྨིན་པར་བྱེད་པའི་དབང་ཇི་ལྟར་བྱ་ཚུལ་ལ་གཉིས།
ནི ༡༽ ལམ་སྡུད་པའི་སྤྱིའི་ཆིངས་བཤད་པ་དང་། ༢༡
ཁོཊ ༢༽ འཇུག་པའི་སྒོ་ཉིད་བསྟན་པ་ལ་གསུམ།
༼ ཆི་སྔགས་ཀྱི་འཇུག་སྒོ་དབང་ཡིན་པར་བསྟན་པ་ད་་་་་་འདས་པ་ལས་ ༣༣
༩ ཇི་བླ་སློབ་ཕན་ཚུན་བརྟག་དགོས་པར་བསྟན་པ་་་་་་་་་་་ ༥༤
ཉི དབང་གི་རྣམ་གཞག་དངོས་བཤད་པ་ལ་གསུམ། ཏི་
ག༽ ༡༽ གང་གི་གང་ལ་བསྐུར་བ་བླ་སློབ་ཀྱི་རྣམ་གཞག་
༢༽ གང་དུ་བསྐུར་བ་དཀྱིལ་འཁོར་གྱི་རྣམ་གཞག་་་ ༣༩
༣༽ གང་བསྐུར་བ་དབང་གི་རྣམ་གཞག་་་་་་་་་་་ ༤༡
༈ སྨིན་པ་དག་པར་བྱེད་པའི་ཐབས་དམ་ཚིག་དང་སྡོམ་པ་བསྲུང་ཚུལ།་་་་༌་་
སྨིན་ཅིང་དག་པས་ས་ལམ་ཇི་ལྟར་བགྲོད་ཚུལ་ལ་གཉིས། །
མོ བགྲོད་བྱ་ས་ཡི་རྣམ་གཞག་ཞེས་བྱ་བ་དག །
གླིང་ཨ་བགྲོད་བྱེད་ལམ་གྱི་རྣམ་གཞག་བྱེད་
མོ་བགྲོད་བྱ་ས་ཡི་རྣམ་གཞག་ལ་གཉིས། །
ཏི རྒྱུད་དང་དགོངས་འགྲེལ་ལས་གསུངས་ཚུལ་རྒྱུ
) ཀྱི་ཏུ་སྤྲོ ས་ཏེ་བཤད་པ་ལས་འདས་པས་ འདས་པ་ལ་བསམ་པ་འབའ་འབའ་བ་ལས་
རྗེ། ། ཐི དོན་བསྡུས་ཏེ་བསྟན་པ་ལས་འདས་པ་ལས་་་ས་



ཙ ཚེ ན
དེ བགྲོད་བྱེད་ལམ་གྱི་རྣམ་གཞག་གསུམ། ས་བྱེད་པ །
ལ་ ཁྲི་རིམ་གཉིས་ཀྱི་ངོ་བོ་དང་གོ་རིམ་ངེས་པའི་ཚུལ།་་་་་་་་ པཔ
ཁ། གྲི་གོ་རིམ་ཅན་གྱི་རིམ་གཉིས་བསྒོམ་ཚུལ་དངོས། །
སྲི བོགས་འབྱིན་པའི་ཐབས་སྤྱོད་པ་བྱ་ཚུལ། དང་༣། 12
གོ་རིམ་ཅན་གྱི་རིམ་གཉིས་བསྒོམ་ཚུལ་དངོས་ལ་གཉིས། ནང་བ་བ1
དང་པོ། བསྐྱེད་རིམ་སྒོམ་པའི་ཚུལ། མ་བྱེད། །རྩ་བ་བདག་པ་དག་པ་དང་། ༡༦
གཉིས་པ། རྫོགས་རིམ་སྒོམས་པའི་ཚུལ། གཡོན་པད་མ་
དང་པོ། བསྐྱེད་རིམ་སྒོམ་པའི་ཚུལ་ལྔ་། ཡིད་ན ང་བ་དར་བ་
ཀ༽ བསྐྱེད་རིམ་སྡུད་པའི་ཆིངས་བཤད་པ།
ཁ༽ བསྐྱེད་རིམ་གྱི་དབྱེ་བ་བཤད་པ།་་་་
ག༽ དེ་ལྡན་བསྐྱེད་རིམ་ཇི་ལྟར་བསྒོམ་ཚུལ་ལ་གསུམ།
དང་པོ། ཐུན་གྱི་འགོར་ཇི་ལྟར་བྱ་བ་་་་་
གཉིས་པ། ཐུན་དངོས་གཞི་ལ་ཇི་ལྟར་བྱ་བ་ལ་བཞི། །
།ཁོ༡༽ གང་སྦྱང་བ་གཞིའི་སྐུ་གསུམ།
[R ༢༽ གང་གིས་སྦྱོང་བ་སྐུ་གསུམ་ལམ་ཁྱེར་གྱི་རྣམ་གཞག་
ཚ |ལོ ༣༽ ཚུལ་ཇི་ལྟར་སྦྱོང་བ་ཏིང་ངེ་འཛིན་རྣམ་
མ ་ གསུམ་འཕྲོས་དང་བཅས་པ།་་་་་་
༩༽ བསྐྱེད་རིམ་ཕྲ་རགས་ཀྱི་དམིགས་པ་དངོས་
བཤད་པའོད་གསལ་བས་དགའ་བ་ལས་ ལ་འབད་པས་བསགས་པས་འདས་པ་བཅས་
༡༡༧



༡༢༢
༡༢
༡༢༧
༡༢༨
གསུམ་པ། ཐུན་གྱི་མཇུག་ཏུ་ཇི་ལྟར་བྱ་ཚུལ།་་་་་་་་་་་་་་་་
མིག་ ང༽བ སྐྱེད་རིམ་མཐར་ཕྱིན་པའི་ཚད།་་་་་ས་འགས་པ་ལ་དབང་བས་
འི ཅ༽ བསྐྱེད་རིམ་ནས་རྫོགས་རིམ་དུ་འཕོས་ཚུལ་་་་་་་་་་
གཉིས་པ། རྫོགས་རིམ་སྒོམ་པའི་ཚུལ་གསུམ། 5 10 ་་་་་
ཀ༽ རྫོགས་རིམ་སྤྱིའི་རྣམ་གཞག་་་་་་་ས་འདས་པ་འ་འདས་པ་འ་འདས་པ་
ཁ༽ ཐོག་མར་སྒོམ་པའི་རྫོགས་རིམ་ངོས་བཟུང་བ།་་་་་་་་་་ ༡༣༣
ག༽ ལམ་བགྲོད་ཚུལ་བྱེ་བྲག་ཏུ་བཤད་པ་ལ་གསུམ། ཆ ་
༡༽ རྫོགས་རིམ་གྱི་གཙོ་བོ་ཨེ་ཝཾ་གྱི་དོན་བསྟན་པ།་་༡༤༡
པ་ལྟ༽ རྫོགས་རིམ་གྱི་དབྱེ་བ་དང་གོ་རིམ་དང་གྲངས་ངེས་་་་་ ༡༥༨
༣༽ཕྱེ་བ་སོ་སོའི་དོན་བསྟན་པ་ལ་གཉིས། ད ༢༩
101 ཧྲ་ དབེན་པ་གསུམ་གྱི་རྫོགས་རིམ། ཏ ་
་་་་་་་་་་་་་ཧྲི | བདེན་པ་གཉིས་ཀྱི་རྫོགས་རིམ། ་ ་་་་
ཧྲ དབེན་པ་གསུམ་གྱི་རྫོགས་རིམ། | ། 1:|:ཀྱི ང་།
མ་མ་ཨོ། ལུས་དབེན་སྐུ་རྡོ་རྗེའི་ཏིང་ངེ་འཛིན།
pན་ཁ་༡༤༔་ཚུ་ ཨ་ ངག་དབེན་གསུང་རྡོ་རྗེའི་ཏིང་ངེ་འཛིན།
ཨ་ཧཱུཾ་སེམས་དབེན་ཐུགས་རྡོ་རྗེའི་ཏིང་ངེ་འཛིན།
ཨོ་དང་པོ། ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་ལྔ་། །
༡ ཚོགས་པ078 ཀ༽ མཚན་ཉིད།་་་་དང་་ས་་་ད་བཟའ་བ་
ཁ༽ དབྱེ་བ།་་་བའ་འབའ་འཁས་པ་དགའ་བས་
༡༦༠
༡༦༡



༡༦༥
༡༦༥
༡༦༩
{) ག༽ སྒྲ་བཤད།་་་་་་་་་་་་་་་་་་་་་
ང༽ ཇི་ལྟར་སྒོམ་ཚུལ།་་་་་་་
ཅ༽ ལམ་གོང་མར་འཕོས་ཚུལ།་་་་་་་
ཨ་གཉིས་པ། ངག་དབེན་གསུང་རྡོ་རྗེའི་ཏིང་ངེ་འཛིན་ལ་བདུན།
།ཆ| ཀ༽ མཚན་ཉིད།
།ཆ་ངོ་། ལྷོ་ཁ༽ སྒྲ་བཤད།
ག༽ བཤད་བྱ་རླུང་གི་དེ་ཉིད་
ང༽ སྔགས་ཀྱི་དེ་ཉིད།
༡༦༩
༡༦༩
༡༦༩
༡༧༦
ཅ༽
དབྱེ་བ།་་་་་་་་་་་་
یا لو ر
ما له و
༡༨༡
བལ་བ་དང་། །
ཧཱུྃ་གསུམ་པ།
༡༨༡
ཆ༽ ཇི་ལྟར་སྒོམ་ཚུལ།་་་
ཇ༽ གོང་མར་འཕོས་ཚུལ།་
སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་ལྔ་།
ཀ༽ མཚན་ཉིད།་་་པ་བབས་
ཁ༽ སྒྲ་བཤད།
ག༽ སེམས་དབེན་གྱི་སྟོང་པ་བཞི་བཤད་པ་ལ་གཉིས།
༡༽ སྣང་བ་བཤད་པ།་་་ བབས་པ་ལ་དབང་བ་ལགས་ ༡༨ ༣
༢༽ རང་བཞིན་བཤད་པ།་་་་་ས་བས་ས་པ་ ༡༨༥
ང༽ ཕྱི་ནང་གི་ཐབས་གཉིས་བཤད་པ།་་་་་་
ཅ༽ གོང་མར་འཕོས་ཚུལ།་
༡༨ཟླ
༡༩༢



༡ པ་
༡༩༢
ད་དང་ནད་པ་ལ་ས་ས་པ་་་་་་་་་
བ ༡༩༢
ཧྲི། གཉིས་པ་བདེན་པ་གཉིས་ཀྱི་རྫོགས་རིམ་ལ་གཉིས།
ཀ༽ བདེན་པ་སོ་སོའི་རྫོགས་རིམ།
༡༽ ༧ ཁ༽ བདེན་གཉིས་དབྱེར་མེད་ཀྱི་རྫོགས་རིམ།
ཏི ཀ༽ བདེན་པ་མོ་མོའི་རྫོགས་རིམ་ལ་གཉིས། །མ་12:
ག་ག་ན་ས་བ་བ་བལ་འགག་སྒྲོལ་བ་ ༡༽ ཀུན་རྫོབ་སྒྱུ་མའི་རྫོགས་རིམ།
༢༽ དོན་དམ་འོད་གསལ་གྱི་རྫོགས་རིམ།
ཏི ༧༠ ལས་ལ་འཇུག་པ་དང་་༡༽ ཀུན་རྫོབ་སྒྱུ་མའི་རྫོགས་རིམ་ལ་དྲུག
ཀ༽ མཚན་ཉིད།་་་་ས་ལ་བབས་
བ་དག་པ་དག་པ་ཡཁ༽ སྒྲ་བཤད།
ག༽ སྒྱུ་ལུས་ཀྱི་གདམ་པའི་སྔོན་འགྲོ་ཇི་ལྟ་བྱ་ཚུལ།་་་་༡༩༣
ང༽ གདམ་པ་རིན་པོ་ཆེ་དངོས་ཀྱི་དོན།་་་་་་་་ ༡༩༤
།། ༡༠། ༩ ཅ༽ དེ་དང་འབྲེལ་བའི་གདམས་པ།་་་་་་་་་ ༢༠༠
༤༩ ཅན་མ་དང་འགལ་བ་དག་གནས་བདག་འ ཆ ༽ གོང་དམར་འཕོས་ཚུལ།་པས་པ་ལ་
ལནམ་ལ་བྱ་བ་ཁ༣༽ དོན་དམ་འོད་གསལ་གྱི་རྫོགས་རིམ་ལ་བདུན།
1932 ཀ༽ མཚན་ཉིད།
6 འབའ་བ་མ་མངའ་བ་རྒྱལ་བ་ 19 ཁ༽ སྒྲ་བཤད།
ག༽ དབྱེ་བ།་་
ང༽ ཕྱི་ནང་གི་མངོན་བྱང་དང་བསམ་གཏན་
1: གཉིས་བཤད་པ་ལ་
༢༠༨
བས་ ༢༠
༢༠༩
ད་ ༢༠༩
༢༠༩



༢༡༦
༣༡༧
ཁ ༢༡༧
༢༢༡
1:|:ཀྱི ང ཅ༽ འོད་གསལ་མངོན་དུ་བྱེད་ཚུལ་དངོས།་་་ ༢༡༡
1:|: ཆ༽ ལམ་དེ་ལམ་གཞན་གྱི་མཐར་འོང་ཚུལ།་་༌་ ༢༡༣
ཇ༽ གོང་མར་འཕོས་ཚུལ།
ཁ༽ གཉིས་པ་བདེན་གཉིས་དབྱེར་མེད་ཀྱི་རྫོགས་རིམ་ལ་གསུམ།
།མ་བ ཀ ༽ མཚན་ཉིད་
ཁ༽ རིམ་པ་ལྔ་དང་སྤྱོད་བསྡུས་ལས་
གསུངས་པའི་དོན་བསྟན་པ།་་
ག༽ སྒྲུབ་ཚུལདངོས་བཤད་པ།་་་
སྲི གོང་གི་ས་བཅད་གསུམ་པ་རིམ་གཉིས་ལ་བོགས་འབྱིན་པའི་ཐབས་
སྤྱོད་པ་བྱ་ཚུལ་ལ་གཉིས།
ཀ༽ སྤྱིར་བསྟན་པ།་་་
ད་དུ ཁ༽ ཆགས་ཅན་གྱི་སྤྱོད་པ་བྱེ་བྲག་ཏུ་བཤད་པ།
དང་ ། ༡༽ དངོས་ཀྱི་དོན་དང་་་་་་་་་་་་
1:|:
: ༢༽ དེ་ལ་སློབ་ཚུལ།་་་་་་་་་ལས་ལས་ ༣༢༥
ཧཾ རྩ་བའི་ས་བཅད་བཞི་པ་བགྲོད་པ་མཐར་ཕྱིན་པའི་འབྲས་བུ་མངོན
བྱེད་ཚུལ་ལ་གཉིས།
སློབ ། དེ་ 1:| ཀ༽ སྤྱི་དོན།་་བ་ལ་འབའ་པ་བ་ལ་ལ་ལ་ལ་ལ་ལ་ལ་ལ་ལ་
་་་་་་་ ཁ༽ དངོས་ཀྱི་དོན།ས་
གསེར་ཏོག་བློ་བཟང་ཚུལ་ཁྲིམས་ཀྱི་གསུང་འབུམ་དཀར་ཆག་་་་་་་་
༢༢༢
༢༣༤
༢༢༧
༢༣༢
༢



6 AP AND STOP RECEವನ (p
As
ಇದೆಲ್ಲದರ ನಡುವೆ ಜಗಳ .ತಡ ಇದ್ದ
-
1.
ಆd.). ಜಿ..ರವಿ ದರು.'
ಅಲ್ಲಿ ಇದು ಸಹಜ.diary A galಳ ರಥದ ಸರಳ,
-
digಭಳತಿ..
WAPMಟ್ಟದಲ್ಲಿ ಸಾಮಾನ್ಯವಾಗಿ
4Gwಯದಲ್ಲಿ
ಅಥವಾ ಸdugi Hullola
RT ಪ್ರಥದ ದ... #da



{1}
༄༅། །གསང་ཆེན་རྡོ་རྗེ་ཐེག་པའི་ས་དང་ལམ་གྱི་རྣམ་པར་བཞག་པ་ཟུང་འཇུག་
ཡུ༌ཁོ་(3Rཁང་བཟང་དུ་བགྲོད་པའི་རིན་ཆེན་ཐེམ་སྐས་ཞེས་བྱ་བ་ བཞུ
བཞུགས་སོ།།
ན། 1 ཤོ་མ་བརྒྱབ་ན་་་་་
27 11:|: 1/2
༄༅། །བླ་མ་དང་རྡོ་རྗེ་འཆང་དབྱེར་མེད་པའི་ཞབས་ལ་གུས་པས་ཕྱག་འཚལ་ལོ། །ནུས་པ་སྨིན་བྱེད་
རྣམ་བཞིའི་དབང་རབ་བསྐུར། །རྩ་བཤད་ལེགས་པར་སྦྱར་བའི་རྒྱུད་དོན་བཤད། །སྨིན་གྲོལ་ཉམས་
ལེན་ཟབ་གནད་མན་ངག་གནང་། །གསུམ་ལྡན་རྩ་བའི་བླ་མ་སྙིང་དབུས་བཞུགས། །མགོན་པོ་ཁྱོད་ཀྱི་
གསང་གསུམ་རྣམ་རོལ་ལས། །དཀྱིལ་འཁོར་རྒྱ་མཚོ་སྤྲོ་དང་བསྡུ་བ་ཡི། །བྱེད་པོ་སྣ་ཚོགས་གར་གྱི་
ཚུལ་སྟོན་པ། །ལྷག་པའི་ལྷ་མཆོག་བདེ་གསང་འཇིག་གསུམ་རྒྱལ། །གངས་ཅན་མཁས་གྲུབཉི་ཟླས་འབྱེད་
མིན་པའི། །གསང་ཆེན་བླ་མེད་རིམ་གཉིས་བ་ཀུ་ལ། །ལེགས་གསུང་རྐེད་ཕྲའི་འགྲམ་ཆང་གིས་བཞད་
མཁན༑ ༑འཇམ་དབྱངས་བླ་མའི་ཞབས་པད་གཙུག་ཏུ་བསྟེན། །ཉེར་བཞིའི་ཡུལ་དུ་སྣ་ཚོགས་སྤྲུལ་པ་
ཡིས༑ ༑བཞུགས་ནས་སྒྲུབ་པོའི་རྗེས་སུ་ཉེར་འབྲངས་ཤིང་། །ཕྱི་ནང་གསང་བའི་གྲོགས་མཆོག་ལེགས་
མཛད་པའི། །མ་དང་མཁའ་འགྲོའི་ཚོགས་རྣམས་དངོས་གྲུབ་སྩོལ། །གང་ཞིག་སྲིད་ཞིའི་བདེ་ལ་མ་ཆགས་
པར༑ ༑མ་རྣམས་དོན་དུ་སྤངས་རྟོགས་ཡོངས་རྫོགས་སར། །རིང་མིན་སྐད་ཅིག་ཉིད་ལ་བགྲོད་འདོད་
པའི༑ ༑སྟོབས་ལྡན་སྐྱེས་བུའི་འཇུག་ངོགས་བླ་ན་མེད། །ཐེག་པ་ཀུན་གྱི་ཡང་རྩེ་གསང་སྔགས་ཀྱི། །ས་
དང་ལམ་གྱི་རིམ་པའི་གནད་རྣམས་ཀུན། །སྙིང་པོ་བསྡུས་ཏེ་བླ་མའི་མན་ངག་ལ། །བརྟེན་ནས་མདོ་ཙམ་
བདག་གིས་བརྗོད་པར་བྱ། །དེ་ཡང་ས་གསུམ་འགྲོ་བ་ཡོངས་ཀྱི་སྲིད་རྩ་སྟོབས་ཆེན་གྱི་སྨག་རུམ་སེལ་བའི་
སྒྲོན་མེ། བསྐལ་པ་དུ་མའི་བར་དུ་རླབས་ཆེ་ཞིང་བྱ་དཀའ་བའི་སྤྱོད་པ་ལ་བལྟོས་མི་དགོས་པར་ཐབས་མཁས་
ཀྱི་སྤྱོད་པས་ཚེ་གཅིག་གམ་སྙིགས་དུས་ཀྱི་ཚེ་ཐུང་གཅིག་ལ་ཡང་དོན་གཉིས་ཡོངས་སུ་རྫོགས་པར་བྱེད་པའི་
མྱུར་ལམ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་བརྗོད་བྱ་དོན་གྱི་སྙིང་པོ་ཐམས་ཅད་ཀྱི་ནང་ནས་རབ་



{22}
དང་ཕུལ་དང་གཙོ་བོ་གྱུར་པ་གསང་ཆེན་རྡོ་རྗེ་ཐེག་པའི་ས་དང་ལམ་གྱི་རིམ་པ་རྣམས་ནི་འདིར་བཤད་པར་
བྱ་བའི་ཆོས་སོ། །འདི་ལ་གཉིས། ཐེག་པ་སྤྱིའི་རྣམ་གཞག་དང་། ཐེག་པ་ཆེན་པོའི་རྣམ་གཞག་གོ །དང་
པོ་ནི། ཚུལ་གསུམ་སྒྲོན་མེ་ལས། བདེན་པའི་དེ་ཉིད་ཚུལ་སྟོན་གང་། ཕ་རོལ་ཕྱིན་ཚུལ་དོན་གང་ཡང་། །
བསྡུས་ནས་འདིར་ནི་བསྟན་པ་ཡིན། །ཞེས་གདུལ་བྱའི་མོས་པ་གསུམ་གྱི་དབང་དུ་བྱས་ནས་ཐེག་པ་གསུམ་
གསུངས་པ་ཡིན་ཏེ། །དམན་པ་ལ་མོས་པ་ལ་ཆབ།ས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་ལ་ས་དང་ཕ་
རོལ་ཏུ་ཕྱིན་པའི་སྤྱོད་པ། ཟབ་མོ་ལ་ལྷག་པར་མོས་པ་ལ་ཆགས་བཅས་ཀྱི་སྤྱོད་པ་བསྟན་ནོ། །མདོ་སྡེ་
རྒྱན་ལས། སྡེ་སྣོད་དག་ནི་གསུམ་མམ་གཉིས་ཀྱང་རུང་། །ཞེས་གོང་གི་ཐེག་པ་གསུམ་པོ་རིགས་སུ་བསྡུས་
ཏེ་དང་པོ་ནི་ཐེག་དམན་དང་། ཕྱི་མ་གཉིས་ཐེག་པ་ཆེན་པོར་གསུངས་སོ། །དེ་ལྟར་ཐེག་པ་ལ་གཉིས་སུ་
ཕྱེ་བའི་རྒྱུ་མཚན་ཡང་། ཆེད་དུ་བྱ་བ་དམན་པ་བདག་གཅིག་པུའི་ཕྱིར་དུ་ཐོབ་བྱ་དམན་པ་འཁོར་བའི་སྡུག་
བསྔལ་ཙམ་ཞི་བའི་གོ་འཕང་དོན་དུ་གཉེར་བ་དང་། ཆེད་དུ་བྱ་བ་མཆོག་སེམས་ཅན་ཐམས་ཅད་ཀྱི་ཕྱིར་
དུ་ཐོབ་བྱ་མཆོག་སངས་རྒྱས་ཀྱི་གོ་འཕང་དོན་དུ་གཉེར་བའི་གདུལ་བྱ་དམན་མཆོག་གཉིས་ཡོད་པས། དེ་
གཉིས་ཐེག་པ་གང་གིས་རང་རང་གི་གོ་འཕང་དུ་འགྲོ་བའི་ཐེག་པ་གཉིས་ལ་ཐེག་པ་དམན་པ་དང་ཐེག་པ་
མཆོག་གམ་ཆེན་པོ་ཞེས་བྱ་ཞིང་། དེ་གཉིས་ཀྱི་དབང་དུ་བྱས་ནས་གསུངས་པའི་ཆོས་ལ་ཡང་ཐེག་པ་མཆོག་
དམན་གྱི་སྡེ་སྣོད་ཅེས་བཤད་དོ། །ཐེག་པ་ཆེ་ཆུང་གཉིས་ཀྱི་ཁྱད་པར་ཡང་ལྟ་བའི་སྒོ་ནས་མི་འབྱེད་པར་
སྤྱོད་པའི་སྒོ་ནས་ཕྱེ་བ་ཡིན་ཏེ། རིན་ཆེན་ཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་
དཔའི་སྨོན་ལམ་དང་། སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔར་ག་ལ་འགྱུར། །ཞེས་
ཐབས་མཁས་ཀྱི་སྤྱོད་པ་དང་ཕར་ཕྱིན་དང་སྨོན་ལམ་དང་སྙིང་རྗེ་ཆེན་པོ་དང་བསྔོ་བ་དང་ཚོགས་གཉིས་
སོགས་རྒྱལ་སྲས་ཀྱི་སྤྱོད་པ་རླབས་ཆེ་ཞིང་ཕུལ་དུ་བྱུང་བ་ཡོད་མེད་ཀྱི་སྒོ་ནས་འབྱེད་པ་ཡིན་ནོ། ༈ གཉིས་
པ་ལ་གཉིས། ཐེག་པ་ཆེན་པོ་ལ་གཉིས་སུ་དབྱེ་བ་དང་། རྡོ་རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་
བཤད་པའོ། །དང་པོ་ལ་གསུམ། །ཇི་ལྟར་དུ་ཕྱེ་བའི་གྲངས། ཕྱེ་བ་སོ་སོའི་དོན། དེ་ལྟར་དུ་འབྱེད་པའི་
རྒྱུ་མཚན་ནོ། །དང་པོ་ནི། ཐེག་པ་ཆེན་པོ་ཆོས་ཅན། ཁྱོད་ལ་དབྱེ་བ་དུ་ཞིག་ཡོད་པ་བཞག་ཏུ་ཡོད་དེ།



{3}
རྒྱུ་ཕ་རོལ་ཏུ་ཕྱིན་པའི་ཐེག་པ་དང་། འབྲས་བུ་རྡོ་རྗེ་ཐེག་པ་སྟེ་གཉིས་སུ་ཡོད་པའི་ཕྱིར་ཏེ། ཐདྡྷ་ཀ་ར་
ཝརྨས། བྱང་ཆུབ་སེམས་དཔའི་ཐེག་པ་ལ་ཡང་གཉིས་ཏེ་ས་དང་ཕ་རོལ་ཏུ་ཕྱིན་པའི་ཐེག་པ་དང་། གསང་
སྔགས་འབྲས་བུ་རྡོ་རྗེ་ཐེག་པའོ། །ཞེས་གསུངས་པའི་ཕྱིར། །དེ་གཉིས་རེ་རེ་ལ་ཡང་འདིས་བགྲོད་པ་
རྒྱུའི་ཐེག་པ་དང་འདིར་འགྲོ་བ་འབྲས་བུའི་ཐེག་པ་སྟེ་གཉིས་གཉིས་ཡོད་དོ། །གསང་བའི་ཐེག་པ་དང་སྔགས་
ཀྱི་ཐེག་པ་དང་འབྲས་བུའི་ཐེག་པ་དང་རྡོ་རྗེ་ཐེག་པ་དང་ཐབས་ཀྱི་ཐེག་པ་རྣམས་མིང་གི་རྣམ་གྲངས་ཡིན་
ནོ༔ ༈ གཉིས་པ་ནི། རྡོ་རྗེ་ཐེག་པ་ཆོས་ཅན། །ཁྱོད་ལ་གསང་བའི་ཐེག་པ་ཞེས་བརྗོད་པའི་རྒྱུ་མཚན་
ཡོད་དེ། སྣོད་མིན་གྱི་ཡུལ་མིན་པས་དེ་ལ་མི་བསྟན་ཞིང་གསང་ཞིང་སྦས་པའི་སྒོ་ནས་འགྲུབ་ལ་ཁུར་གྱིས་
བགྲོད་པས་ན་དེ་ལྟར་བརྗོད་པའི་ཕྱིར། །གསང་སྔགས་གསང་ཞེས་བྱ་བ་ནི། །ཆོས་ལ་སྐྱོན་ཡོད་མ་ཡིན་
ཏེ༑ ༑བློ་སྦྱང་ཐེག་པ་དམན་ལ་གསང་། ཞེས་སོ། ཡང་དེ་ཆོས་ཅན། སྔགས་ཀྱི་ཐེག་པ་ཞེས་པའི་རྒྱུ་
མཚན་ཡོད་དེ། ཡིད་ཐ་མལ་གྱི་སྣང་ཞེན་ལས་སྐྱོབ་པའི་ཐེག་པ་ཡིན་པས་དེ་ལྟར་བརྗོད་པའི་ཕྱིར། །འདུས་
པའི་རྒྱུད་ཕྱི་མ་ལས། དབང་པོ་དང་ནི་ཡུལ་རྣམས་ཀྱི། །རྐྱེན་གྱིས་གང་དང་གང་བྱུང་ཡི། །ཡིད་དེ་
མཱན་ཞེས་བྱ་བར་བཤད། ཏཱ་ནི་སྐྱོབ་པར་བྱེད་པའི་དོན། །ཞེས་སོ། དེ་ཆོས་ཅན། །འབྲས་བུའི་ཐེག་པ་
ཞེས་པའི་རྒྱུ་མཚན་ཡོད་དེ། འབྲས་བུ་སངས་རྒྱས་ཀྱི་སའི་གནས་ལུས་ལོངས་སྤྱོད་མཛད་པ་ཡོངས་སུ་
དག་པ་བཞི་དང་རྣམ་པ་མཐུན་པར་ད་ལྟ་ནས་གཞལ་ཡས་ཁང་དང་ལྷའི་འཁོར་ལོ་དང་མཆོད་པའི་ཡོ་བྱད་
དང་སྣོད་བཅུད་སྦྱོང་བ་སོགས་ཀྱི་མཛད་པ་ཅན་དུ་ལམ་བྱེད་ཀྱི་ཚུལ་དུ་སྒོམ་པའི་ཐེག་པ་ཡིན་པས་དེ་ལྟར་
བརྗོད་པའི་ཕྱིར། བླ་མེད་ཀྱི་རྒྱུད་དོན་ལ་འཇུག་པ་ལས། དེ་ནི་སྐུ་དང་ལོངས་སྤྱོད་དང་གནས་དང་མཛད་
པ་ཡོངས་སུ་དག་པའི་ཚུལ་གྱིས་འཇུག་པས་ན་འབྲས་བུ་སྟེ། ཞེས་སོ། དེ་ཆོས་ཅན། རྡོ་རྗེ་ཐེག་པ་ཞེས་
པའི་རྒྱུ་མཚན་ཡོད་དེ། ཐབས་ཤེས་དབྱེར་མི་ཕྱེད་པར་སྦྱོར་བའི་རྡོ་རྗེ་སེམས་དཔའི་རྣལ་འབྱོར་དང་ལྡན་
པས་དེ་ལྟར་བརྗོད་པའི་ཕྱིར། སྙིམ་པའི་མེ་ཏོག་ལས། རྡོ་རྗེ་ཐེག་པ་ཞེས་བྱ་བ་ནི་ཐེག་པ་ཆེན་པོ་མ་ལུས་
པ་བསྡུས་པ་ནི་ཕ་རོལ་ཏུ་ཕྱིན་པ་དྲུག་ཡིན་ལ། དེ་རྣམས་བསྡུས་པ་ནི་ཐབས་དང་ཤེས་རབ་ཡིན་ཞིང་དེ་
དག་ཀྱང་བསྡུས་པ་རོ་གཅིག་པ་དེ་ནི་བྱང་ཆུབ་ཀྱི་སེམས་ཡིནཏེ། དེ་ཡང་རྡོ་རྗེ་སེམས་དཔའིཏིང་ངེ་འཛིན་



ཡིན་ལ་དེ་ཉིད་ནི་རྡོ་རྗེ་ཡིན་ནོ། །རྡོ་རྗེ་ཡང་དེ་ཡིན་ལ་ཐེག་པ་ཡང་ཡིན་པས་ན་རྡོ་རྗེ་ཐེག་པ་སྟེ་སྔགས་ཀྱི་
ཐེག་པ་ཞེས་བྱ་བའི་དོན་ནོ། །ཞེས་སོ། །དེ་ཆོས་ཅན། །ཐབས་ཀྱི་ཐེག་པ་ཞེས་པའི་རྒྱུ་མཚན་ཡོད་དེ།
ཕར་ཕྱིན་གྱི་ཐེག་པ་ལས་ཐབས་མཁས་ཀྱི་ཁྱད་པར་ཆེན་པོ་དང་ལྡན་པས་ན་དེ་ལྟར་བརྗོད་པའི་ཕྱིར་རོ། ༈
གསུམ་པ་ནི། འདིར་འགྲོ་བ་འབྲས་བུའི་ཐེག་པ་ལ་ནི་སྔགས་དང་ཕར་ཕྱིན་གཉིས་ཀ་མཆོག་དམན་གྱི་ཁྱད་
པར་ཡོད་པ་ནི་ཐེག་པ་གཉིས་སུ་ཕྱེ་བ་མ་ཡིན་ཏེ། ཐོབ་བྱ་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་
དུ་མཚུངས་པའི་ཕྱིར་རོ། །དེས་ན་འདིས་བགྲོད་པ་རྒྱའི་ཐེག་པ་ལ་ཁྱད་པར་ཡོད་པའི་དབང་གིས་ཡིན་ཏེ།
དེ་ཡང་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་དང་སྟོང་ཉིད་རྟོགས་པའི་ལྟ་བ་ཙམ་ལ་ཁྱད་པར་མེད་
པས་དེ་དག་གི་སྒོ་ནས་དབྱེ་བར་མི་ནུས་སོ། །འོ་ན་གང་གི་སྒོ་ནས་འབྱེད་སྙམ་ན། ཐབས་ཁྱད་པར་ཅན་
གྱི་སྒོ་ནས་འབྱེད་པ་ཡིན་ཏེ། ཐེག་པ་གཉིས་ཀའི་ཡང་དོན་དུ་གཉེར་བྱའི་གཙོ་བོ་ནི་ཆོས་གཟུགས་ཀྱི་སྐུ་
གཉིས་ཡིན་ལ། དེ་ལས་གདུལ་བྱ་ལ་དངོས་སུ་སྣང་ནས་དེ་དག་གི་དོན་སྒྲུབ་པའི་སངས་རྒྱས་ནི་ཆོས་སྐུ་
མིན་གྱི་གཟུགས་ཀྱི་སྐུ་རྣམ་པ་གཉིས་ཡིན་ནོ། དེའི་ཕྱིར་ཐེག་ཆེན་གྱི་ལམ་གྱི་ཁྱད་པར་གྱི་གཙོ་བོ་ནི་གཟུགས་
ཀྱི་སྐུ་སྐལ་ལྡན་གྱི་གདུལ་བྱ་ལ་སྣང་ནས་འཁོར་བ་ཇི་སྲིད་བར་དུ་སེམས་ཅན་གྱི་མགོན་སྐྱབས་མཛད་པའི་
རྒྱུར་གྱུར་པའི་ཐབས་ལ་བྱ་དགོས་སོ། དེ་ལ་ཆོས་སྐུ་སྒྲུབ་པའི་ཐབས་ཆོས་རྣམས་ཀྱི་གནས་ལུགས་དེ་ཁོ་
ན་ཉིད་བསྒོམས་པས་འབྲས་བུ་ཆོས་སྐུ་དང་རྣམ་པ་མཐུན་པའི་ལམ་བསྒོམ་པ་ནི་ཕར་ཕྱིན་ཐེག་པ་ལ་ཡོད་
ཀྱང་༑ ༑འབྲས་བུ་གཟུགས་ཀྱི་སྐུ་མཚན་དཔེས་སྤྲས་པ་དང་རྣམ་པར་མཐུན་པའི་ལམ་བསྒོམ་པ་མེད་ལ།
སྔགས་ཀྱི་ཐེག་པར་ཆོས་སྐུ་དང་རྣམ་པ་མཐུན་པའི་ལམ་བསྒོམ་པ་ཡོད་པར་མ་ཟད། གཟུགས་སྐུ་སྒྲུབ་
པའི་རིགས་མཐུན་གྱི་ཐབས་ཁྱད་པར་བ་འབྲས་བུ་སངས་རྒྱས་ཀྱི་སའི་ཕུན་སུམ་ཚོགས་པ་བཞི་པོ་ལམ་བྱེད་
དུ་ལྷའི་རྣལ་འབྱོར་བསྒོམ་པ་ཡོད་པའི་ཕྱིར། །དེའི་ཕྱིར་གཞན་དོན་གཟུགས་སྐུ་སྒྲུབ་པའི་ཐབས་ལ་ལམ་
གྱི་ལུས་མི་འདྲ་བ་ཆེན་པོ་ཡོད་པས་ན་ཐེག་པ་ཆེན་པོ་ལ་གཉིས་སུ་མཛད་པ་ཡིན་ཏེ། རྡོ་རྗེ་གུར་ལས། དེ་
ཕྱིར་དཀྱིལ་འཁོར་འཁོར་ལོ་ཞེས། །བདེ་བའི་ཐབས་ཀྱི་སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་
གྱིས༑ ༑སངས་རྒྱས་ཉིད་ཡུན་རིང་མི་འགྱུར། །སྟོན་པ་སུམ་ཅུ་རྩ་གཉིས་མཚན། །མངའ་བདག་དཔེ་



{5}
བྱད་བརྒྱད་ཅུར་ལྡན། །དེ་ཕྱིར་ཐབས་དེས་བསྒྲུབ་བྱ་སྟེ། །ཐབས་ནི་སྟོན་པའི་གཟུགས་ཅན་ནོ། །ཞེས་
དང་༑ ༑བཞི་བརྒྱ་ལྔ་བཅུ་པའི་འགྲེལ་པ་ལས། ཡང་ན་ལྷའི་བདག་ཉིད་ཅན་འབའ་ཞིག་ཙམ་བསྒོམས་
ན་དེ་ལྟ་ན་ནི་དེ་ཙམ་གྱིས་འཚང་རྒྱ་བ་ཉིད་དུ་མི་འགྱུར་ཏེ། ལམ་རྫོགས་པ་མ་ཚང་བའི་ཕྱིར་རོ། །ཡང་
ན་ལྷ་རྣམས་ཀྱི་དེ་ཁོ་ན་ཉིད་བསྒོམ་གྱི་ལྷ་རྣམས་མ་ཡིན་ན་ནི། །དེ་ལྟ་ན་ཡང་བསྐལ་པ་གྲངས་མེད་པ་མང་
པོར་སངས་རྒྱས་ཉིད་ཐོབ་པར་འགྱུར་གྱི་མྱུར་དུ་ནི་མ་ཡིན་ནོ། །དེ་བས་ན་གཉིས་ཀ་སྒོམ་པ་ནི་ཤིན་ཏུ་ཡིད་
དུ་འོང་བ་ཡིན་པའི་ཕྱིར་དང༌། བྱིན་གྱིས་བརླབས་ཀྱི་ཁྱད་པར་གྱིས་མཆོག་ཏུ་མྱུར་བར་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཐོབ་པར་འགྱུར་རོ། །ཞེས་གསུངས་པའི་ཕྱིར། །ཐེག་པ་ཆེན་པོའི་གདུལ་
བྱ་ལ་ཡང་གཉིས་སུ་ཡོད་དེ། གདུལ་བྱ་གང་ཞིག་ཆོས་སྐུའི་རིགས་འདྲའི་རྒྱུ་ཡེ་ཤེས་ཀྱི་ཚོགས་སྟོང་པ་
ཉིད་དང་གཟུགས་སྐུའི་ངོ་བོ་རྒྱུ་བསོད་ནམས་ཀྱི་ཚོགས་མཆོག་རྣམས་དང་། མཚན་དཔེའི་ཁྱད་པར་གྱི་
རྒྱུ་བླ་མ་བསུ་སྐྱེལ་སོགས་བསྐལ་པ་དུ་མའི་བར་དུ་བསགས་ཏེ་ས་མཐོན་པོར་སོང་བ་ན་མཚན་དཔེ་རྗེས་མཐུན་
པས་བརྒྱན་པའི་ལུས་ཐོབ། །དེ་ཡང་ཇེ་བཟང་ཇེ་བཟང་དུ་སོང་སྟེ་མཐར་སྲིད་པ་ཐ་མ་བར་གྱུར་པའི་ཚེ་
སྔགས་ལམ་གྱི་སྣོན་པ་བཏབ་ནས་འཚང་རྒྱ་མཁན་གཅིག་དང་། ཡང་གདུལ་བྱ་འགའ་ཞིག་ཐུན་མོང་བའི་
ལམ་གྱིས་རྒྱུད་ལེགས་པར་སྦྱངས་ཏེ་བྱང་ཆུབ་ཀྱི་སེམས་ལ་མྱོང་བ་ལེགས་པར་ཐོན་པ་ན། མ་རྣམས་ཀྱི་
དོན་དུ་སངས་རྒྱས་ཐོབ་པ་ལ་ཆེས་ཆེར་རིངས་པའི་སྙིང་སྟོབས་ཀྱིས་ཉེ་ལམ་ལ་ཞུགས་ཏེ། རྒྱ་ཆེ་བ་ལྷའི་
རྣལ་འབྱོར་དང་ཟབ་པ་དེ་ཁོ་ན་ཉིད་གཉིས་ཟུང་འབྲེལ་དུ་ཉམས་སུ་བླངས་པ་ལས་དུས་རིང་པོར་མི་ཐོགས་
པར་ཚེ་གཅིག་གམ་ལྷ་པར་སྙིགས་དུས་ཀྱི་ཚེ་ཐུང་གཅིག་ལ་རྫོགས་པར་འཚང་རྒྱ་ནུས་མཁན་གཅིག་སྟེ་གཉིས་
ཡོད་དོ། །དེའི་དང་པོ་ནི་ལམ་ཤིན་ཏུ་རིང་ལ་བགྲོད་པ་བུལ་ཞིང་ཕྱི་མ་ནི་ལམ་ཤིན་ཏུ་ཉེ་ལ་བགྲོད་པ་ཡང་
མྱུར་བ་ཡིན་ནོ། ༈ གཉིས་པ་ལ་གསུམ། །སྔགས་ལ་འཇུག་པའི་སྒོ་མི་འདྲ་བ་ཅི་ཙམ་ཞིག་ཡོད་པ་དང་།
འཇུག་སྒོ་མི་འདྲ་བར་འཇོག་པའི་ཁྱད་པར་ངོས་གཟུང་བ་དང་། ཁྱད་པར་དེ་དག་དང་ལྡན་པ་རྣམས་ཀྱིས་
ས་ལམ་བགྲོད་པའི་ཚུལ་ལོ། །དང་པོ་ནི། །རྡོ་རྗེ་ཐེག་པ་ཆོས་ཅན། །ཁྱོད་ལ་འཇུག་སྒོ་མི་འདྲ་བ་དུ་ཞིག་
ཡོད་པ་བཞག་ཏུ་ཡོད་དེ། ཁྱོད་ཀྱི་ཆེད་དུ་བྱ་བའི་གདུལ་བྱ་ལ་དམན་པ་དང་དེའི་ལྷག་མ་འབྲིང་དང་མཆོག་



{6}
དང་དེའི་ལྷག་མཆེས་མཆོག་ཏུ་གྱུར་པ་བཞི་ལ་རྒྱུད་སྡེ་བཞི་གསུངས་པས་རྒྱུད་སྡེ་བཞིའི་སྒོ་ནས་འཇུག་སྒོ་
མི་འདྲ་བ་བཞི་ཡོད་པའི་ཕྱིར་ཏེ། རྡོ་རྗེ་གུར་ལས། དམན་པ་རྣམས་ལ་བྱ་བའི་རྒྱུད། །བྱ་མེད་རྣལ་འབྱོར་
དེ་ལྟག་ལའོ། །སེམས་ཅན་མཆོག་ལ་རྣལ་འབྱོར་མཆོག །བླ་མེད་རྣལ་འབྱོར་དེ་ལྟག་ལའོ། །ཞེས་
གསུངས་པའི་ཕྱིར། ༈ གཉིས་པ་ནི། རྡོ་རྗེ་ཐེག་པ་ཆོས་ཅན། ཁྱོད་ལ་འཇུག་སྒོ་མི་འདྲ་བ་བཞི་བཞག་
པའི་ཁྱད་པར་བཞག་ཏུ་ཡོད་དེ། །ཐུན་མོང་མ་ཡིན་པ་བླ་མེད་ནས་གསུངས་པའི་མཚན་དོན་གྱི་སྟེང་ནས་
འཇོག་ཚུལ་ཞིག་ཡོད་པ་གང་ཞིག །ཐུན་མོང་བ་ཐབས་ཀྱི་སྟེང་ནས་འཇོག་ཚུལ་ཞིག་ཡོད་པའི་ཕྱིར། །དང་
པོ་གྲུབ་སྟེ། སྔགས་ཀྱི་ཆེད་དུ་བྱ་བའི་གདུལ་བྱ་གཙོ་བོས་འདོད་ཡོན་ལ་ཆགས་པ་ལམ་དུ་བྱེད་པའི་སྒོ་ནས་
ཆགས་སོགས་ཉོན་མོངས་པ་རྣམས་ཟད་པར་བྱེད་པ་ཡིན་ལ། དེ་ལ་ཡང་རང་གིས་བསྒོམས་པའི་ལྷ་མོ་
ལ་བལྟས་པའི་བདེ་བ་ལམ་དུ་བྱེད་ནུས་ལ་དེ་ལས་རགས་པའི་ཆགས་པ་ལམ་དུ་བྱེད་མི་ནུས་པས་ན་བྱ་རྒྱུད་
དམ་ལྟ་བའི་རྒྱུད་ཅེས་བྱ་ཞིང་། བསྒོམས་པའི་ལྷ་མོ་ལ་བལྟས་པར་མ་ཟད་རྒོད་པའི་བདེ་བ་ལམ་དུ་བྱེད་
ནུས་ལ་དེ་ལས་རགས་པའི་ཆགས་པ་ལམ་བྱེད་མི་ནུས་པ་ལ་སྤྱོད་རྒྱུད་དམ་རྒོད་པའི་རྒྱུད་ཅེས་བྱ་ལ། བསྒོམ་
པའི་ལྷ་མོ་ལ་རྒོད་པའི་བདེ་བར་མ་ཟད་ལག་བཅངས་ཀྱི་བདེ་བ་ཡང་ལམ་བྱེད་ནུས་ཤིང་དེ་ལས་རག་ས་པ་
ལམ་བྱེད་མི་ནུས་པ་ལ་རྣལ་འབྱོར་རྒྱུད་དམ་ལག་བཅངས་ཀྱི་རྒྱུད་ཅེས་བྱ་བ་དང་། བསྒོམས་པའི་རིག་
མར་མ་ཟད་དངོས་ཀྱི་ཕྱག་རྒྱ་ལ་ཡང་གཉིས་འཁྱུད་ཀྱི་ཆགས་པ་ལམ་དུ་བྱེད་ནུས་ཤིང་དེ་ལས་གོང་ན་རྣལ་
འབྱོར་གཞན་མེད་པས་ན་རྣལ་འབྱོར་བླ་མེད་ཀྱི་རྒྱུད་དམ་གཉིས་སྦྱོར་གྱི་རྒྱུད་ཅེས་འཇོག་པ་ཡིན་པའི་ཕྱིར།
ཁ་སྦྱོར་ལས། རྒོད་དང་ལྟ་དང་ལག་བཅངས་དང་། གཉིས་གཉིས་འཁྱུད་དང་རྣམ་པ་བཞི། སྲིན་བུའི་
ཚུལ་གྱིས་རྒྱུད་བཞིར་གནས། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ལྟ་བུའི་འདོད་ཡོན་ལམ་
དུ་བྱེད་པའི་ཐབས་ནི་སྟོང་པ་དང་ལྷའི་རྣལ་འབྱོར་ཡིན་ལ། དེ་གཉིས་མངོན་དུ་བྱེད་པ་ལ་ཕྱིའི་བྱ་བ་མང་
པོ་ལ་བལྟོས་པ་ནི་བྱ་རྒྱུད་ཀྱི་གདུལ་བྱ་དང་། ཕྱིའི་བྱ་བ་དང་ནང་གི་ཏིང་ངེ་འཛིན་གཉིས་ཆ་མཉམ་པར་
སྤྱོད་པའི་བྱ་བ་ཧ་ཅང་མི་མང་བ་ལ་བལྟོས་པ་ནི་སྤྱོད་རྒྱུད་ཀྱི་གདུལ་བྱ་དང་། ཕྱིའི་བྱ་བ་ཅུང་ཟད་དང་ནང་
གིཏིང་ངེ་འཛིན་གཙོ་བོར་སྤྱོད་པ་ལ་བལྟོས་པ་ནི་རྣལ་འབྱོར་རྒྱུད་ཀྱི་གདུལ་བྱ་དང་། ཕྱིའི་བྱ་བ་ལ་མི་བལྟོས་



ཤིང་ནང་གིཏིང་ངེ་འཛིན་མཆོག་ཏུ་གྱུར་ཅིང་དེ་ལས་གོང་ན་གཞན་མེད་པའི་རྣལ་འབྱོར་སྐྱེད་ནུས་པ་ནི་
རྣལ་འབྱོར་བླ་མེད་ཀྱི་རྒྱུད་ཀྱི་གདུལ་བྱ་དང་རྒྱུད་ཀྱི་དོན་དུ་བཞག་པའི་ཕྱིར་རོ། ༈ གསུམ་པ་ལ་གཉིས།
སྔགས་ལ་ཞུགས་པའི་སྔོན་དུ་ཐུན་མོང་བའི་ལམ་གྱིས་རྒྱུད་སྦྱོང་དགོས་པར་བསྟན་པ་དང་། ཐུན་མོང་མ་
ཡིན་པ་རྡོ་རྗེ་ཐེག་པའི་ལམ་ལ་འཇུག་ཚུལ་དངོས་བཤད་པའོ། །དང་པོ་ནི། སྤྱོད་བསྡུས་ལས། དེའི་
རིམ་པ་ཡང་འདི་ཡིན་ཏེ་ཐོག་མ་ཉིད་དུ་ནི་སངས་རྒྱས་ཀྱི་ཐེག་པའི་བསམ་པ་ལ་བསླབ་བོ། །གང་གི་ཚེ་སངས་
རྒྱས་ཀྱི་ཐེག་པའི་བསམ་པ་ལ་ལོབས་པར་གྱུར་པ་དེའི་ཚེ་ཐེག་པ་གསར་ལ་དྲན་པ་གཅིག་པའི་ཏིང་ངེ་འཛིན་
ལ་བསླབ་བོ། ཞེས་སྔགས་ལ་ཞུགས་པའི་སྔོན་དུ་སངས་རྒྱས་ཀྱི་ཐེག་པའི་བསམ་པ་སྟེ་སྨོན་འཇུག་གི་སེམས་
གཉིས་ལ་ལེགས་པར་བསླབ་དགོས་པར་གསུངས་ཤིང་། ལག་ན་རྡོ་རྗེ་དབང་བསྐུར་བའི་རྒྱུད་ལས། གང་
དག་གི་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་
ཡང་ལྟར་མི་གཞུག་གོ །དེ་དག་ལ་ནི་ཕྱག་རྒྱ་དང་གསང་སྔགས་ཀྱང་བསྟན་པར་མི་བྱའོ། །ཞེས་སོ། སེམས་
དེ་ཡང་སྙིང་རྗེའི་རྩ་བ་ལས་འབྱུང་བ་ཡིན་ལ་སྙིང་རྗེ་ཆེན་པོ་སྐྱེ་བ་ལ་སེམས་ཅན་ཐམས་ཅད་མར་ཤེས་པ་
སོགས་སྐྱེས་བུ་ཆེན་པོའི་ལམ་ལ་འཇུག་དགོས་ཤིང་། སྐྱེས་བུ་ཆེན་པོར་ཁས་འཆེས་པ་ལ་ཆུང་འབྲིང་གི་
བསམ་པ་སྔོན་དུ་སྦྱང་དགོས་ཏེ། རང་ཉིད་ངན་སོང་གསུམ་སོགས་འཁོར་བའི་སྡུག་བསྔལ་མཐའ་དག་
ལ་ཡིད་ལོག་པའི་བསམ་པ་མེད་པར་གཞན་སྡུག་བསྔལ་ལས་བསྒྲལ་བར་འདོད་པ་ཡང་ཚིག་ཙམ་ལས་འོས་
མེད་དེ། སྤྱོད་འཇུག་ལས། སེམས་ཅན་དེ་དག་རྣམས་ལ་སྔོན། རང་གི་དོན་དུའང་འདི་འདྲའི་སེམས།
རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེས། །ཞེས་སོ། དེ་ལྟ་བས་ན་དང་པོར་སྔགས་ལ་
མཆོངས་རྒྱག་མི་བྱེད་པར་དགེ་བའི་བཤེས་གཉེན་མཚན་ཉིད་དང་ལྡན་པ་ཡུན་རིང་དུ་མཉེས་པར་བྱས་ཏེ།
བྱང་ཆུབ་ལམ་གྱི་རིམ་པའི་འགོ་བཤེས་གཉེན་བསྟེན་ཚུལ་ནས་བྱང་ཆུབ་ཀྱི་སེམས་ཀྱི་བར་གྱི་ལམ་རྣམས་
ལ་ངེས་ཤེས་གཏིང་ཚུགས་པའི་མྱོང་བ་བརྟན་པོ་ཐོན་པར་བྱེད་པ་ནི་གནད་ཀྱི་དོན་པོ་ཡིན་ནོ། ༈ གཉིས་
པ་ལ་གཉིས། རྒྱུད་སྡེ་འོག་མ་གསུམ་གྱི་ལམ་བགྲོད་ཚུལ་མདོར་བསྟན་པ་དང༌། རྣལ་འབྱོར་བླ་མེད་ཀྱི་
ས་ལམ་བགྲོད་ཚུལ་ཅུང་ཟད་རྒྱས་པར་བཤད་པའོ། །དང་པོ་ལ་བཞི། །ལམ་སྒོམ་པའི་སྣོད་རུང་དུ་བྱེད་



{3}
པའི་དབང་བསྐུར་ཚུལ། སྣོད་དུ་གྱུར་ནས་དམ་ཚིག་དང་སྡོམ་པ་བསྲུང་བའི་ཚུལ། དམ་ཚིག་དག་པས་
ལམ་བསྒོམ་པའི་ཚུལ། ནུས་པ་རྙེད་ནས་ལས་ཚོགས་བསྒྲུབ་ཚུལ་ལོ། དང་པོ་ནི། བྱ་སྤྱོད་གཉིས་ཀྱི་
ཆེད་དུ་བྱ་བའི་གདུལ་བྱ་ཆོས་ཅན། ཁྱོད་རྒྱུད་གཉིས་ལས་གསུངས་པའི་དོན་རྣམས་འཚང་རྒྱ་བའི་ཆ་རྐྱེན་
དུ་སྡུད་ཚུལ་ཡོད་དེ། གང་དུ་སྒྲུབ་པའི་གནས་དང་། བདག་གི་དེ་ཁོ་ན་ཉིད་དང་། རིག་སྔགས་ཀྱི་དེ་ཁོ་
ན་ཉིད་དང་། བཟླས་བརྗོད་ཀྱི་དེ་ཁོ་ན་ཉིད་དང་། མེ་གནས་དང་། སྒྲ་གནས་དང་། སྒྲ་མཐའི་བསམ་
གཏན་དང་། སྔགས་སྒྲུབ་པ་ལ་འཇུག་པའི་ཆོ་ག་དང་། སྦྱིན་སྲེག་དང་། དབང་བསྐུར་བ་སྟེ་ཡན་ལག་
བཅུར་བསྡུས་ནས་ཉམས་སུ་ལེན་དགོས་པའི་ཕྱིར། བསམ་གཏན་ཕྱི་མ་ལས། དུས་གསུམ་དུ་ནི་ཕྲ་མོ་
འདི༑ །གསང་སྔགས་སྒྲུབ་ལ་བརྟེན་པ་ཡིས། །ཚངས་པ་རྟག་ཏུ་རིག་བྱ་བ། །ཡན་ལག་བཅུ་ཡི་ཆོ་གའི་
ལས༑ ༑ཞེས་གསུངས་པའི་ཕྱིར། །མཚན་ལྡན་གྱི་སློབ་དཔོན་ཆོས་ཅན། ཁྱོད་ཀྱིས་སྡོམ་པ་གང་ཡང་
འཛིན་མི་ནུས་པའི་སློབ་མ་རྗེས་སུ་གཟུང་བའི་ཚུལ་ཡོད་དེ། དབང་གང་ཡང་མི་བསྐུར་བར་དཀྱིལ་འཁོར་
དུ་གཞུག་པ་ཙམ་ཞིག་བྱེད་པའི་ཕྱིར། རྡོ་རྗེ་འབྱུང་བ་ལས། གང་ཞིག་སྡོམ་པ་འཛིན་པར་བྱེད་པ་དེ་ལ་
ནི་དེང་ཁྱོད་ཅེས་བྱ་བ་ལ་སོགས་པ་རྣམས་བརྗོད་པར་མི་བྱ་སྟེ་སློབ་དཔོན་དུ་རྗེས་སུ་གནང་བ་དང་དབང་
བསྐུར་བར་མི་བྱའོ། །གཞུག་པ་ཙམ་ཞིག་ནི་བྱེད་དུ་འཇུག་གོ །ཞེས་གསུངས་པའི་ཕྱིར། དེ་ཆོས་ཅན།
བྱང་སྡོམ་འཛིན་པའི་གདུལ་བྱ་ལ་བྱ་བའི་རྒྱུད་ཀྱི་དབང་ཇི་ལྟར་བསྐུར་ཚུལ་ཡོད་དེ། དཀྱིལ་འཁོར་དུ་
ཞུགས་པའི་མཇུག་ཐོགས་ཉིད་དུ་ཆུ་དབང་དང་ཅོད་པན་གྱི་དབང་གཉིས་མཐའ་རྟེན་རྗེས་གནང་དང་བཅས་
བསྐུར་བའི་ཕྱིར། ཡེ་ཤེས་ཐིག་ལེ་ལས། རྒྱུད་གསུམ་གྱི་ནི་རིམ་པ་ཡིས། དབང་དྲུག་རིམ་པ་བསྟན་
པའོ༑ ༑ཆུ་ཡི་དབང་བསྐུར་དབུ་རྒྱན་དག །བྱ་བའི་རྒྱུད་ལ་རབ་ཏུ་གྲགས། །ཞེས་གསུངས་པའི་ཕྱིར།
དེ་ཆོས་ཅན། སྤྱོད་རྒྱུད་ཀྱི་དབང་ཇི་ལྟར་བསྐུར་ཚུལ་ཡོད་དེ། ཆུ་ཅོད་པན་རྡོ་རྗེ་དྲིལ་བུ་མིང་དབང་ལྔ་
མཐའ་རྟེན་དང་བཅས་བསྐུར་བའི་ཕྱིར། དེ་ཉིད་ལས། རྡོ་རྗེ་དྲིལ་བུ་དེ་བཞིན་མིང་། སྤྱོད་པའི་རྒྱུད་ལ་
རབ་ཏུ་གྲགས། ཞེས་གསུངས་པའི་ཕྱིར། དེ་ཆོས་ཅན། བྱང་སེམས་དང་སྔགས་ཀྱི་སྡོམ་པ་གཉིས་ཀ་
འཛིན་ནུས་པའི་སློབ་མ་ལ་རྣལ་འབྱོར་རྒྱུད་ཀྱི་དབང་ཇི་ལྟར་བསྐུར་ཚུལ་ཡོད་དེ། ཐུན་མོང་བའི་དབང་



{3}
ལྔ་སློབ་དཔོན་གྱི་དབང་དང་བཅས་པ་བསྐུར་བ་ཡིན་པའི་ཕྱིར། དེ་ཉིད་ལས། ཕྱིར་མི་ལྡོག་པ་ཡི་ནི་དབང་།
རྣལ་འབྱོར་རྒྱུད་དུ་གསལ་བར་བྱས། །ཞེས་གསུངས་པའི་ཕྱིར། རྣལ་འབྱོར་རྒྱུད་ཀྱི་གདུལ་བྱ་ཆོས་
ཅན༑ ༑ཁྱོད་སློབ་དཔོན་གྱི་དབང་གི་དམ་ཚིག་གསུམ་འཛིན་ཚུལ་ཡོད་དེ། རྡོ་དྲིལ་གྱི་དེ་ཁོ་ན་ཉིད་དྲན་
པའི་སྒོ་ནས་རང་ཉིད་ལྷའི་སྐུ་ཕྱག་རྒྱ་ཆེན་པོར་བསྒོམས་པ་ལ་བརྟེན་ནས་པྲཛྙཱ་ཨུ་པ་སོགས་ཀྱི་དོན་ཐབས་
དང་ཤེས་རབ་དབྱེར་མེད་ཀྱི་ཟབ་གསལ་གཉིས་མེད་ཀྱི་ཡེ་ཤེས་སྐྱེས་པར་མོས་པ་ཙམ་གྱིས་འཛིན་པའི་ཕྱིར་
རོ༑ ༈ གཉིས་པ་ནི། བྱ་སྤྱོད་ཀྱི་དབང་ཙམ་ཐོབ་པ་རྣམས་ལ་བྱང་སྡོམ་ལས་ལོགས་སུ་སྔགས་ཀྱི་སྡོམ་
པ་བསྲུང་རྒྱུ་མེད་དོ། དེ་ཡང་མ་མཐའ་མི་དགེ་བཅུ་སྤོང་གི་ཚུལ་ཁྲིམས་ཙམ་དང་དགེ་བསྙེན་གྱི་སྡོམ་པ་
ཙམ་དང་ཡ་མཐའ་བསྙེན་རྫོགས་ཀྱི་སྡོམ་པའི་བར་སོ་ཐར་གྱི་སྡོམ་པ་གང་རུང་རྒྱུད་ལ་མེད་པར་བྱང་སེམས་
ཀྱི་སྡོམ་པ་སྔར་མེད་གསར་དུ་མི་ཆགས་ཤིང་། བྱང་སྡོམ་གྱི་བསྲུང་བྱ་རྩ་ལྟུང་བཅོ་བརྒྱད་དང་ཉེས་བྱས་
ཞེ་དྲུག་སོགས་སྨོན་འཇུག་གི་བསླབ་བྱ་རྣམས་ལེགས་པར་བསྲུང་བ་དང༌། ཁྱད་པར་རྩ་ལྟུང་གིས་མ་གོས་
པ་ལ་ངེས་པར་འབད་དགོས་ཤིང་། སྒོས་ཀྱི་དམ་ཚིག་རྣམས་ཀྱང་ལེགས་གྲུབ་ཀྱི་རྒྱུད་དང་། རྣམ་སྣང་
མངོན་བྱང་སོགས་ལ་བརྟེན་ནས་ཤེས་པར་བྱས་ཏེ་དག་པར་བསྲུང་དགོས་སོ། རྣལ་འབྱོར་རྒྱུད་ཀྱི་དབང་
ཐོབ་པས། སྔགས་སྡོམ་གྱི་བསླབ་བྱ་རྣམས་འོག་ནས་འབྱུང་བ་བཞིན་ཤེས་པར་བྱས་ཏེ་ལེགས་པར་བསྲུང་
བ་ནི་སྔགས་ཀྱི་ལམ་གྱི་གཞི་ཡིན་པས་ཚུལ་བཞིན་བསྲུང་བ་ལ་བརྩོན་པར་བྱ་དགོས་ཏེ། ལེགས་གྲུབ་ཀྱི་
རྒྱུད་ལས། འདི་བྱ་འདི་ནི་མི་བྱའོ་ཞེས། རིག་སྔགས་འདུལ་ལས་སྨོས་པ་དང་། བསླབ་པའི་སྡོམ་པ་
ཉིད་ལ་ཡང་། །ཟློས་པས་རྟག་ཏུ་རྣམ་པར་བསམ། རང་གི་བདེ་ལ་ཆགས་པ་དག །ཉིན་མཚན་དུ་ནི་
སྤང་བར་བྱ། །འདི་དག་བྱས་ནས་འདི་བྱའོ་ཞེས། །མིག་གཡེལ་བར་ནི་གྱུར་པར་བྱ། །ཞེས་དང༌།
རིག་སྔགས་མཆོག་དང་རང་སྡོམ་དང༌། །རིག་སྔགས་འདུལ་བ་དག་ལ་ཡང་། །སྒྲུབ་པ་པོས་ནི་ནན་ཏན་
གནས༑ ༑ཞེས་སོ། ༈ གསུམ་པ་ལ་གཉིས། །སྤྱིའི་དོན་དང༌། ཡན་ལག་གི་དོན་ནོ། །དང་པོ་ནི། རྒྱུད་
སྡེ་འོག་མ་གསུམ་ལ་བསྐྱེད་རྫོགས་ཀྱི་དོན་དང་ཐ་སྙད་གང་ཡང་མེད་དེ། བསྐྱེད་རིམ་མཚན་ཉིད་པར་འགྲོ་
བ་ལ་རྣམ་བྱང་ཕྱོགས་ཀྱི་འབྲས་བུ་རྫོགས་པའི་སངས་རྒྱས་ཀྱི་སའི་ཕུན་སུམ་ཚོགས་པ་བཞི་དང་རྣམ་པ་མཐུན་



{10 }
པའི་ལམ་ད་ལྟ་ནས་བསྒོམས་པས་མི་ཆོག་གི །ཀུན་ཉོན་ཕྱོགས་ཀྱི་སྲིད་པ་སྐྱེ་ཤི་བར་དོ་གསུམ་དང་རྣམ་
པ་མཐུན་པའི་ལམ་ད་ལྟ་ནས་བསྒོམ་པ་ཞིག་ཡོད་དགོས་ལ། རྒྱུད་སྡེ་འོག་མ་གསུམ་ལ་ཀུན་ཉོན་ཕྱོགས་
ཀྱི་སྐྱེ་ཤི་བར་དོ་དང་རྣམ་པ་མཐུན་པར་ལམ་བྱེད་དུ་བསྒོམ་པ་གཏན་མི་འོངས་པའི་ཕྱིར་རོ། རྫོགས་རིམ་
ཡང་མེད་དེ། དེ་མཚན་ཉིད་ཚང་བ་ནི་དེ་ཁོ་ན་ཉིད་ཀྱི་དོན་བསྒོམ་པ་དང་རླུང་གི་རྣལ་འབྱོར་བསྒོམ་པ་ཙམ་
གྱིས་མི་ཆོག་གི །རྩ་བ་དང་ཡན་ལག་གི་རླུང་ཐམས་ཅད་དྷ་ཏིའི་ནང་དུ་ཞུགས་གནས་ཐིམ་གསུམ་བྱས་
པ་ལས་བྱུང་བའི་བདེ་སྟོང་གི་ཡེ་ཤེས་དང་དེ་ལས་བྱུང་བའི་ལྷའི་སྐུ་དང་དེ་གཉིས་འདྲེན་པར་བྱེད་པའི་ཐབས་
ཐུན་མོང་མ་ཡིན་པ་ལུས་ལ་གནད་དུ་བསྣུན་པའི་རྣལ་འབྱོར་ཁྱད་པར་ཅན་གསུམ་གང་རུང་ཡིན་དགོས་
ལ༑ ༑ རྒྱུད་སྡེ་འོག་མ་གསུམ་ལ་སྟོང་ཉིད་དང་ལྷའི་རྣལ་འབྱོར་བསྒོམ་པ་ལས་གཞན་མེད་པའི་ཕྱིར་དང༌།
རང་སྨིན་བྱེད་ཀྱི་རིམ་པ་དང་པོ་མཚན་ཉིད་པའང་མེད་པའི་ཕྱིར་རོ། །དེས་ན་བསྐྱེད་རིམ་གྱི་དོད་མཚན་
བཅས་ཀྱི་རྣལ་འབྱོར་དང་། རྫོགས་རིམ་གྱི་དོད་མཚན་མེད་ཀྱི་རྣལ་འབྱོར་གཉིས་ཡོད་དེ། རྣམ་སྣང་
མངོན་བྱང་ལས། མཚན་མར་བཅས་པས་མཚན་བཅས་ཀྱི། །དངོས་གྲུབ་རྒྱལ་བ་དམ་པ་བཞེད། །མཚན་
མ་མེད་ལ་གནས་པས་ནི། །མཚན་མ་ཅན་ཡང་བསྒྲུབ་ཏུ་རུང་། །དེ་བས་རྣམ་པ་ཐམས་ཅད་དུ། །མཚན་
མ་མེད་ལ་བརྟེན་པར་བྱ། །ཞེས་སོ། །དེ་ལ་མཚན་བཅས་ཀྱི་རྣལ་འབྱོར་ཅེས་པའི་སྒྲ་བཤད་ནི། སྟོང་
ཉིད་རྟོགས་པའི་བློས་མ་ཟིན་པའི་ལྷ་སྐུ་སོགས་ཀྱི་སྣང་བའི་མཚན་མ་དང་བཅས་པའི་རྣལ་འབྱོར་ཡིན་པ་
དང་༑ ༑་མཚན་མེད་ཀྱི་རྣལ་འབྱོར་ནི། སྤྲོས་པའི་མཚན་མ་དང་བྲལ་བའི་སྟོང་ཉིད་རྟོགས་པའི་བློས་
ཟིན་པའི་ལྷའི་རྣལ་འབྱོར་ཡིན་པས་དེ་ལྟར་བརྗོད་པའོ། །འོ་ན་ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་
གྱི་ལམ་ལ་བརྟེན་ནས་འཚང་རྒྱ་ནུས་སམ་མི་ནུས་ཤེ་ན། དེ་དག་རང་ལམ་རྐྱང་པས་སངས་རྒྱས་མི་ནུས་
ཀྱང་རང་ལམ་གྱིས་འཚང་རྒྱ་ནུས་པ་ཡིན་ཏེ། དེ་དག་རང་རང་གི་ལམ་གྱིས་ས་བཅུ་པའི་བར་བགྲོད་དེ་
མཐར་སྔགས་བླ་མེད་ཀྱི་སྣོན་པ་བཏབ་ནས་སངས་རྒྱས་པ་དེ། རང་ལམ་མ་དོར་བར་སྣོན་པ་བཏབ་ཙམ་
ཡིན་པས་རང་ལམ་གྱིས་འཚང་རྒྱ་བར་འཇོག་དགོས་སོ། །འཚང་རྒྱ་བ་ལ་ངེས་པར་སྔགས་བླ་མེད་ཀྱི་
ལམ་ལ་བལྟོས་དགོས་པར་གསུངས་པའི་རྒྱུ་མཚན་གང་ཞེ་ན། དྲི་གཙོ་བསྟན་ཀྱང་གཉེན་པོ་མཆོག་སྦས་



ཕྱིར༑ ༑ཞེས་ཡང་དག་མཐའ་དཔྱིས་ཕྱིན་པར་གོ་བ་ལ་ཐུག་ཅིང་། དེ་ཡང་ཤེས་སྒྲིབ་ཕྲ་མོ་ཐ་མལ་གྱི་
སྣང་བ་སྤོང་བ་ལ་སྔགས་བླ་མེད་ནས་བཤད་པའི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་དེ་ཁོ་ན་ཉིད་ཀྱི་
དོན་མངོན་སུམ་དུ་རྟོགས་པ་ལ་རག་ལས་པའི་གནད་ཀྱིས་ཡིནཏེ། ནང་ཐུགས་ཀྱི་སྲས་གཅིག་མཁས་གྲུབ་
རྗེས༑ ༑དེ་ལ་སངས་རྒྱས་པའི་ཚུལ་ཙམ་ཞིག་བསྟན་པས་ཆོག་མོད། དབང་གསུམ་པ་དང་བཞི་པ་བསྐུར་
བ་སོགས་ཀྱི་ཚུལ་བསྟན་པ་ལ་དགོས་པ་ཅི་ཡོད་ཅེ་ན། ཕ་རོལ་ཏུ་ཕྱིན་པ་རྐྱང་པའི་ལམ་གྱིས་ས་བཅུ་པའི་
བར་དུ་བགྲོད་ནུས་ཀྱང་། མཐར་འཚང་རྒྱ་བ་ལ་སྔགས་བླ་མེད་ཀྱི་ལམ་དུ་ཞུགས་པ་ལ་ངེས་པར་ལྟོས་དགོས་
ཀྱི༑ ༑དེར་མ་ཞུགས་པར་འཚང་རྒྱ་བ་མི་སྲིད་དོ། །ཞེས་ཤེས་པར་བྱ་བའི་ཕྱིར་རོ། །ཞེས་གསུངས་སོ།
༈ གཉིས་པ་ལ་གསུམ། བྱ་རྒྱུད་དང་། སྤྱོད་རྒྱུད་དང་། རྣལ་འབྱོར་རྒྱུད་ཀྱི་ལམ་གྱི་རིམ་པའོ། །དང་
པོ་ལ་གཉིས། བཟླས་བརྗོད་དང་བཅས་པའི་བསམ་གཏན་དང་། བཟླས་བརྗོད་ལ་མི་ལྟོས་པའི་བསམ་
གཏན་ནོ། །དང་པོ་ནི། བྱ་རྒྱུད་ཀྱི་སྒྲུབ་པ་པོ་ཆོས་ཅན། བཟླས་བརྗོད་ཡན་ལག་བཞིའི་སྔོན་དུ་ཇི་ལྟར་
བྱ་བའི་ཚུལ་ཡོད་དེ། ཐོག་མར་དམ་རྒྱ་བཅིངས་ནས་ཕྱག་དང་སྐྱབས་སེམས་བསྲུང་བ་རྣམས་དང་ཕྱི་
རོལ་ཏུ་ཁྲུས་ཀྱི་རིམ་པ་རྣམས་ཚང་བར་བྱས་ཏེ་ཆས་སུ་ཞུགས་པ་དང་བཅས་སྟན་ལ་འཁོད་ནས་མཆོད་
པ་བྱིན་བརླབ་དང་བདག་དང་གནས་ལ་བསྲུང་བ་སོགས་ཡོངས་སུ་ཚང་བར་བྱ་བའི་ཕྱིར་རོ། །དེ་ཆོས་
ཅན༑ ༑རང་ཉིད་ལྷར་བསྐྱེད་ཚུལ་ཡོད་དེ། བདག་དང་ལྷའི་དེ་ཁོ་ན་ཉིད་དོན་དམ་སྤྲོས་བྲལ་དབྱེར་མི་
ཕྱེད་པར་ང་རྒྱལ་བྱས་ཏེ་སྣང་བ་མེད་པར་སྦྱང་བ་དོན་དམ་པའི་ལྷ་དང་དེ་ལས་ལངས་ནས་སྐབས་ཀྱི་ལྷ་
གང་ཡིན་དེའི་སྔགས་གདངས་གྲག་པ་སྒྲ་དང་དེ་ཉིད་ཡིག་འབྲུའི་རྣམ་པར་ནམ་མཁར་གནས་པ་རང་སེམས་
ཟླ་དཀྱིལ་སྟེང་དུ་འཁོད་པ་ཡི་གེ་དང་ཟླ་བ་སྔགས་ཕྲེང་དང་བཅས་པ་ལས་འོད་ཟེར་སྤྲོ་བསྡུས་ཀྱིས་སྐབས་
ཀྱི་ལྷར་བསྒོམ་སྟེ་རང་དང་ཐ་མི་དད་དུ་ང་རྒྱལ་བྱ་བ་གཟུགས་དང་སྔགས་རྒྱས་སྙིང་ག་སྨིན་མཚམས་མགྲིན་
པ་དཔུང་མགོ་རྣམས་སུ་རེག་ཅིང་བྱིན་གྱིས་བརླབ་པ་ཕྱག་རྒྱ་དང་བསྐྱེད་ཟིན་པའི་ལྷ་དེ་ཉིད་བསམ་གཏན་
དང་ཏིང་ངེ་འཛིན་གྱིས་སྒོམ་པ་མཚན་མའི་ལྷ་སྟེ་དྲུག་གི་སྒོ་ནས་བསྐྱེད་ཅིང་བསྒོམ་དགོས་པའི་ཕྱིར། བསམ་
གཏན་ཕྱི་མ་ལས། བདག་ཉིད་འདི་འདྲར་བྱས་ནས་ནི། །སྔགས་ཀྱི་རྣམ་པར་ཤེས་པས་བསྒོམ། །ཞེས་



{12} །
དང་། །སངས་རྒྱས་གསང་བའི་རྣམ་འཇོམས་ཀྱི་འགྲེལ་པར། རྡོ་རྗེའི་གདན་ལ་གནས་ནས་ནི། །མཆོད་
དང་གསོལ་བས་ལྷ་དྲུག་བསྒོམ། །སྟོང་པ་ཡི་གེ་སྒྲ་གཟུགས་དང་། །ཕྱག་རྒྱ་མཚན་མ་དྲུག་ཡིན་ཏེ། །ཞེས་
གསུངས་པའི་ཕྱིར། དེ་ཆོས་ཅན། དམིགས་པ་གང་ལ་དམིགས་ཏེ་བཟླས་བརྗོད་བྱ་ཚུལ་ཡོད་དེ། ཡི་
གེའི་གཟུགས་ལ་དམིགས་པའི་བཟླས་བརྗོད་དང་། ཡི་གེའི་སྒྲ་ལ་དམིགས་པའི་བཟླས་བརྗོད་བྱ་ཚུལ་གཉིས་
ཡོད་པའི་ཕྱིར། དང་པོ་གྲུབ་སྟེ། རང་ལྷའི་ང་རྒྱལ་དུ་བྱས་པ་བདག་དང་མདུན་དུ་རང་འདྲའི་ལྷ་སྒོམ་
པ་གཞན་དང་མདུན་གྱི་ཐུགས་ཀར་ཟླ་བ་བཀོད་པ་སེམས་དང་ཟླ་བ་ལ་བཟླས་བྱའི་སྔགས་བཀོད་པ་སྒྲ་ལ་
གཞོལ་བའི་ཡན་ལག་བཞི་ཚང་བའི་སྒོ་ནས་མདུན་གྱི་སྐུ་དང་ཐུགས་ཀའི་ཟླ་གདན་དེའི་སྟེང་གི་ཡི་གེ་གསུམ་
ག་ལ་དུས་གཅིག་ཏུ་དམིགས་ནས་སྲོག་རྩོལ་བསྡམས་ནས་བཟླས་བརྗོད་བྱ་ཞིང་། དབགས་གཏོང་བ་ན་
རང་ལྷར་བསྒོམས་པའི་སྐུ་ལ་སེམས་གཏད་ནས་འདུག་ཅིང་། ཡང་སྔར་བཞིན་རླུང་བཟུང་ནས་བཟླས་
པ་བྱ་ཞིང་གཡེང་བ་སྤང་བའི་ཕྱིར་དུ་གང་ལ་ངལ་གསོ་བའི་གཞི་བདག་ནི་ལྷའི་སྐུར་བསམ་པ་བཏང་ལ་རྣམ་
སྨིན་གྱི་ལུས་སུ་བསམས་ཏེ་ལྡང་བས་ངལ་གསོ་བ་སོགས་མདུན་གྱི ཐུགས་ཀའི་ཡི་གེའི་གཟུགས་ལ་དམིགས་
ཚུལ་ཞིག་ཡོད་པ་གང་ཞིག །རང་གི་མདུན་གྱི་ལྷའི་ཐུགས་ཀར་ཟླ་གདན་སྔགས་ཕྲེང་དང་བཅས་པ་དེ་རླུང་
ནང་དུ་འཇུག་པ་དང་ལྷན་ཅིག་རང་གི་སྙིང་གར་སྤྲོས་ལ་དེ་ལ་དམིགས་ནས་དབུགས་མ་བཏང་གི་བར་དུ་
བཟླས་བརྗོད་བྱ་ཞིང་། གཏོང་བ་ན་ཟླ་བ་སྔགས་ཕྲེང་དང་བཅས་པ་རླུང་དང་མཉམ་དུ་ཕྱིར་ཐོན་ནས་མདུན་
གྱི་ལྷའི་ཐུགས་ཀར་གནས་པར་བསམ་པ་སོགས་རང་གི་སྙིང་གའི་ཡི་གེའི་གཟུགས་ལ་དམིགས་ཚུལ་ཏེ་གཉིས་
ཡོད་པའི་ཕྱིར། དང་པོ་གྲུབ་སྟེ། བསམ་གཏན་ཕྱི་མ་ལས། སྒྲ་དང་སེམས་དང་གཞི་ལ་གཞོལ། །གསང་
སྔགས་མི་འགྱུར་གཞི་ལ་གནས། །ཡན་ལག་མ་ཉམས་གསང་སྔགས་བཟླས། །ངལ་ན་བདག་ལ་ངལ་
སོས་ཤིག །ཅེས་སོ། །གཉིས་པ་གྲུབ་སྟེ། དེ་ཉིད་ལས། མི་འགྱུར་བ་དང་ཡི་གེར་ལྡན། །གཞི་ལས་
གཞིར་གྱུར་དེ་བཞིན་ཏེ། །རང་སྔགས་ཕྱིར་ནི་གང་བརྟགས་པ། །ཡིད་ཀྱི་དག་པ་བསམ་པར་བྱ། །ཞེས་
སོ༑ ༑གོང་གི་རྟགས་གཉིས་པ་གྲུབ་སྟེ། ཐོག་མར་བཟླས་བརྗོད་ཀྱི་ཡན་ལག་བཞི་གསལ་བཏབ་ལ། དེ་
ནས་ལྷའི་སྐུ་དང་ཟླ་བ་དང་བཟླས་རྒྱུའི་སྔགས་ཀྱི་ཡི་གེའི་གཟུགས་ལ་མི་དམིགས་པར་སྔགས་ཀྱི་སྒྲའི་གདངས་



{13}
ལ་དམིགས་ནས་བཟླས་པ་ཡིན་པའི་ཕྱིར། དེ་ཉིད་ལས། སླར་སྡུད་པ་ཡིས་བཀུག་ནས་ནི། །སྲོག་དང་
རྩོལ་བ་བསྡམས་པའི་ཡིད། །གསང་སྔགས་རིག་པ་སྔགས་ལ་སྦྱར། །ཡིད་ཀྱི་བཟླས་བརྗོད་བརྩམ་པར་
བྱ༑ ༑དེ་ཉིད་ཀྱི་ནི་ཆོ་ག་ཡིས། །ཡང་ན་ཤུབ་བུར་བྱ་ཡང་རུང་། །སྔགས་རིག་དངོས་གྲུབ་འདོད་པ་
ཡིས༑ ༑བཟླས་བརྗོད་གཞན་དུ་མི་བྱའོ། །ཞེས་གསུངས་པའི་ཕྱིར། དེ་ཡང་སྔགས་གཞན་གྱིས་བཏོན་
པ་རང་གིས་ཉན་པ་ལྟ་བུ་མིན་གྱི་རང་གི་སྔགས་ཟླ་བའི་ཚེ་ན་སྔགས་དེའི་སྒྲ་གྲག་པར་དམིགས་པའོ། །དེ་
ལ་ཤུབ་བུའི་བཟླས་པ་དང་ཡིད་བཟླས་གཉིས་ཀ་བྱ་ཞིང་སྲོག་རྩོལ་བསྡམས་པ་ན་ཡིད་བཟླས་འབའ་ཞིག་གོ་
བླ་མེད་ནས་བཤད་པའི་སྲོག་རྩོལ་དང་རྒྱུད་སྡེ་འོག་མར་བཤད་པའི་སྲོག་རྩོལ་གཉིས་མིང་འདྲ་ཡང་དོན་
མི་གཅིག་སྟེ། དང་པོའི་སྲོག་རྩོལ་ནི་རོ་རྐྱང་གི་རྒྱུ་བ་བཀག་པའི་དོན་ཡིན་ལ། གཉིས་པའི་སྲོག་རྩོལ་ནི་
རྣམ་རྟོག་གི་བཞོན་པའི་རླུང་མིག་རྣ་བ་སྣ་སོགས་ལུས་ཀྱི་བ་སྤུའི་བུ་ག་ནས་འབྱུང་འཇུག་བྱེད་པ་ནི་སྲོག་དང༌།
རྩོལ་བ་ནི་དམིགས་པ་གཞན་དྲན་པའི་གཡེང་བ་ཡིན་པས་དེ་གཉིས་བསྡམས་ཏེ་དབུགས་འབྱུང་འཇུག་འགོག་
པ་གྱེན་དུ་འདྲེན་པའི་རླུང་གིས་ལུས་ཐམས་ཅད་ཀྱི་དབུགས་རྒྱུ་བ་དང་ཡིད་རང་དགར་དབང་པོའི་གྲོང་ནས་
རྒྱུ་བ་རྣམས་ནང་དུ་བསྡུས་ཏེ་དམིགས་པ་ལ་རྩེ་གཅིག་ཏུ་མཉམ་པར་བཞག་པའི་དོན་ཡིན་ནོ། །དགོས་པ་
ཡང་མི་འདྲ་སྟེ། འདིར་རེག་མཐོང་གི་མཚན་མ་བརྟན་པོ་འབྱུང་བའི་ཆེད་དུ་སེམས་ཀྱི་རྟ་རླུང་ནང་དུ་
བཟུང་བས་སེམས་ཟིན་པའི་ཕྱིར་དུ་ཡིན། དུས་ཀྱང་མི་གཅིག་སྟེ། འདིར་གཙོ་བོར་མཚན་བཅས་ཀྱི་
སྐབས་བཟླས་བརྗོད་དང་འབྲེལ་བར་བསྒོམ་པ་དང༌། ཇི་ལྟར་བསྒོམ་ཚུལ་ཡང་མི་འདྲ་སྟེ། འདིར་གསལ་
སྣང་དང་ང་རྒྱལ་སྒྲུབ་པའི་ཚེ་ལུས་གནད་དང་བཅས་སྟེ་སྟེང་འོག་གི་རླུང་ལྟེ་བར་དྲངས་ནས་མནན་ཏེ་ཡིད་
རྩེ་གཅིག་པར་གཏོད་པ་ཡིན་ནོ། ༈ །གཉིས་པ་ལ་གཉིས། མེ་དང་སྒྲ་གནས་ཀྱི་བསམ་གཏན། སྒྲ་
མཐའི་བསམ་གཏན་ནོ། །དང་པོ་ནི། ལྷ་དྲུག་བསྒོམ་པ་མཐར་ཕྱིན་པའི་གང་ཟག་ཆོས་ཅན། ཁྱོད་མེ་
གནས་ཀྱི་བསམ་གཏན་བསྒོམ་ཚུལ་ཡོད་དེ། རང་ལྟར་བསྒོམས་པའི་མིག་ལ་སོགས་པའི་ཡན་ལག་རྣམས་
དོན་དམ་པར་བདེན་ཞེན་མེད་པའི་སྤྲོས་བྲལ་དུ་གཏན་ལ་ཕབ་པ་དེ་ཡིད་ཤེས་མཚུངས་ལྡན་དང་བཅས་པ་
ལས་བྱུང་བའི་སེམས་སེམས་བྱུང་རྣམས་བདག་ལ་བསྡམས་ནས་དེ་ལ་གནས་ཤིང༌། དེ་ལས་ལངས་ཏེ་



རང་ལྷར་གསལ་བའི་ཐུགས་ཀར་གསལ་ཞིང་འབར་བ་མར་མེ་ལྟ་བུའི་མེ་ལྕེའི་ནང་དུ་རང་སེམས་འཁོར་
འདས་ཀྱི་ཆོས་དབྱིངས་དེ་ཁོ་ན་ཉིད་རྟོགས་པའི་སེམས་ཀྱི་དེ་ཉིད་རྣམ་པ་གང་བཟླ་རྒྱུའི་སྔགས་ཀྱི་སྒྲའི་ཕྲེང་
བ་གནས་པར་བསམས་ཏེ་ཡི་གེའི་སྒྲ་དྲིལ་བུ་རྡུང་བའི་སྒྲ་བཞིན་རྒྱུན་མི་ཆད་པར་ལྷང་ལྷང་གྲག་པ་རང་གིས་
ཉན་པ་བཞིན་དུ་བདེན་ཞེན་མེད་པར་བསམ་གཏན་བྱ་བ་དེ་ཡིན་པའི་ཕྱིར། བསམ་གཏན་ཕྱི་མ་ལས། མི་
འབྱེད་ལས་བྱུང་དངོས་པོ་རྣམས། །བློ་ཅན་གྱིས་ནི་བདག་ལ་བསྡམས། །སྔགས་པ་ཡན་ལག་འདས་ལ་
གནས༑ ༑ཞེན་པ་མེད་པར་བསམ་གཏན་བྱ། །སྒྲ་ཞེས་བྱ་བ་ཕྲེང་བར་སྦྱར། །ཡི་གེ་བརྒྱུས་པ་མི་འགྱུར་
རྣམས༑ ༑དྲིལ་བུའི་སྒྲ་བཞིན་མ་ཆད་པར། །ཡིད་ལ་ཞེན་པར་སེམས་པ་ན། །མེ་ཡི་ནང་གནས་ཞི་བ་
སྟེ༑ ༑ཚིག་རྣམས་དག་པ་ཡན་ལག་ལྡན། །སྲོག་དང་རྩོལ་བ་བཀག་པའི་བདག །གཉིད་སྤངས་ནས་ནི་
རྣམ་པར་བསམ། །ཞེས་སོ། །མཐར་ཕྱིན་པའི་ཚད་ནི། ཕྱི་རོལ་ཏུ་བཟའ་བཏུང་མ་སྤྱད་ཀྱང་བཀྲེས་
སྐོམ་གྱི་གནོད་པ་མི་འབྱུང་ཞིང་། ནང་དུ་མེ་དམིགས་དང་རླུང་སྦྱོར་གྱི་མཐུས་བདེ་དྲོད་འབར་བ་ལ་བརྟེན་
པའི་ཏིང་ངེ་འཛིན་སྐྱེས་པ་ཡིན་ནོ། །མེ་གནས་ཀྱི་བསམ་གཏན་ཆོས་ཅན། ཁྱོད་ལ་དངོས་གྲུབ་སྟེར་བའི་
རྣལ་འབྱོར་ཅེས་པའི་རྒྱུ་མཚན་ཡོད་དེ། བཟླས་བརྗོད་རྣམས་མཐུ་ཅན་དུ་བྱེད་པ་དང་སེམས་རབ་ཏུ་གནས་
པར་བྱེད་པའི་བསམ་གཏན་ཡིན་པས་དེ་ལྟར་བརྗོད་པའི་ཕྱིར། མེ་གནས་ལ་བརྟན་པ་ཐོབ་པའི་གང་ཟག་
ཆོས་ཅན་ སྒྲ་གནས་ཇི་ལྟར་བསྒོམ་ཚུལ་ཡོད་དེ། རང་ལྷར་གསལ་བའི་ཐུགས་ཀར་ཟླ་བའི་དཀྱིལ་འཁོར་
ཤིན་ཏུ་ཕྲ་བའི་སྟེང་དུ་གསལ་ཞིང་འབར་བའི་མེ་ལྕེའི་ནང་དུ་མི་འགྱུར་བའི་གཞི་ལྷའི་སྐུ་རང་འདྲ་ཞིག་བཞག་
པའམ་སྔགས་ཀྱི་ཡིག་འབྲུ་བཀོད་པ་ལ་དམིགས་ལ། དེ་ནས་དེ་བཏང་སྟེ་སྔགས་ཀྱི་སྒྲའི་དབྱངས་འབའ་
ཞིག་ལ་བསམ་གཏན་བྱ་ཞིང་དབུགས་གཏོང་བ་ན་རང་གི་ལྷའི་སྐུ་ལ་དམིགས་པར་བྱ་བ་ཡིན་པའི་ཕྱིར། དེ་
ཉིད་ལས། སྒྲ་ལ་གནས་པའི་བསམ་གཏན་ནི། །སྙིང་གར་གནས་པ་ཕྲ་བ་ནི། །དྲི་མེད་ཟླ་བའི་དཀྱིལ་
འཁོར་ཏེ། །དེ་ནང་རབ་ཏུ་ཞི་བ་ཡི། །མེ་ལྕེ་རབ་ཏུ་འོད་བཟང་བ། །མི་འགྱུར་གཞི་ནི་དེར་གཞག་ནས།
བདེ་བར་འདུག་ནས་སྒྲ་བསམ་མམ། །མི་འགྱུར་བ་ལ་ཡི་གེར་བཞག །སྒྲ་ཉིད་འབའ་ཞིག་བསམ་པར་
བྱ༑ ༑ཞེས་སོ། །མེ་དང་སྒྲ་གནས་ཀྱི་ཁྱད་པར་ཡང་མེ་གནས་ལ་ཡིད་བཟླས་བྱས་པའི་ངང་ནས་སྒྲའི་



{15}
གདངས་ལ་དམིགས་པ་ཡིན་ལ། སྒྲ་གནས་ནི་ཡིད་བཟླས་ཀྱི་རྣམ་པ་ཅན་མ་ཡིན་པར་སྔགས་གདངས་འབའ་
ཞིག་ལ་དམིགས་པ་ཡིན་ནོ། །མཐར་ཕྱིན་པའི་ཚད་ནི། སྔགས་ཀྱི་ཡི་གེའི་སྒྲ་རིམ་ཅན་མ་ཡིན་པར་རྣ་
བས་མངོན་སུམ་དུ་ཐོས་པ་བས་ཀྱང་ཆེས་གསལ་བའི་རྣམ་པ་ཅིག་ཆར་དུ་ཡིད་ངོར་འཆར་བ་ཡིན་ནོ། །དེ་
ལྟར་མཚན་མ་དང་བཅས་པའི་རྣལ་འབྱོར་རྣམས་ལེགས་པར་ཡང་ཡང་བསྒོམས་པའི་སྟོབས་ཀྱིས་ལུས་
སེམས་ཤིན་སྦྱངས་ཀྱི་བདེ་བ་དང་ཞི་གནས་རྗེས་མཐུན་པ་དང་ཤིན་སྦྱངས་མི་གཡོ་བ་རྣམས་རིམ་གྱིས་སྐྱེས་
པ་ལས་ཞི་གནས་མཚན་ཉིད་པ་འགྲུབ་པ་ཡིན་ནོ། །སྒྲ་གནས་ཀྱི་བསམ་གཏན་ཆོས་ཅན། ཁྱོད་ལ་རྣལ་
འབྱོར་སྟེར་བའི་རྣལ་འབྱོར་ཅེས་པའི་རྒྱུ་མཚན་ཡོད་དེ། སེམས་རྩེ་གཅིག་པའི་ཏིང་ངེ་འཛིན་རྣལ་མའི་
ངང་དུ་རང་དབང་འབྱོར་བའི་བསམ་གཏན་ཡིན་པས་དེ་ལྟར་བརྗོད་པའི་ཕྱིར། ༈ གཉིས་པ་ནི། མཚན་
བཅས་རྣལ་འབྱོར་མཐར་ཕྱིན་པའི་གང་ཟག་ཆོས་ཅན། ཁྱོད་འཁོར་བའི་རྩ་བ་གཅོད་པའི་དངོས་གཉེན་
སྒྲ་མཐའི་རྣལ་འབྱོར་བསྒོམ་ཚུལ་ཡོད་དེ། སྣང་ངོར་ལྷའི་སྐུ་སོགས་རྟེན་དང་བརྟེན་པ་ཐམས་ཅད་གསལ་
བར་སྣང་ཡང་ངེས་ངོར་རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་ངེས་ཤེས་ཀྱིས། སྟོང་པ་ཉིད་
ཀྱི་ལྟ་བ་མི་གཡོ་གསལ་བའི་ཁྱད་པར་གཉིས་ལྡན་གྱི་རྒྱུན། དཔྱད་འཇོག་གི་སྒོམ་ལ་མཁས་པར་བྱས་ཏེ་
མན་ངག་བཞིན་དུ་སྒོམ་པ་ཡིན་པའི་ཕྱིར་ཏེ། སྔགས་རིམ་ཆེན་མོ་ལས། སྒྲ་མཐའ་ནས་ལྷག་མཐོང་སྒོམ་
ཞིང་དེར་ཡང་སོ་སོར་རྟོག་པའི་ཤེས་རབ་ཀྱི་དཔྱད་པ་མང་དྲེག་ན་སྔར་གྱི་གནས་ཆ་འཇིག་པས། དཔྱད་
པ་དང་འཇོག་པའི་སྒོམ་གཉིས་སྤེལ་མར་བྱས་ལ་ཞི་ལྷག་གཉིས་ཟུང་དུ་འབྲེལ་བ་ཐོབ་པར་བྱའོ། །ཞེས་
གསུངས་པའི་ཕྱིར། མཚན་མེད་ཀྱི་རྣལ་འབྱོར་ལེགས་པར་བསྒོམས་པ་ལས་རང་སྟོབས་ཀྱིས་ལུས་སེམས་
ཤིན་སྦྱངས་དངོས་སུ་འདྲེན་ཐུབ་པ་ནས་རིམ་གྱིས་ལྷག་མཐོང་མཚན་ཉིད་པ་གྲུབ་ཅིང་མཐར་ཕྱིན་པའི་ཚད་
ཀྱང་ཡིན་ལ་ཞི་གནས་དང་ལྷག་མཐོང་ཟུང་དུ་འབྲེལ་བར་ཐོབ་པར་འགྱུར་བ་ཡིན་ནོ། །སྒྲ་མཐའི་བསམ་
གཏན་ཆོས་ཅན། ཁྱོད་ལ་ཐར་པ་སྟེར་བའི་རྣལ་འབྱོར་ཅེས་པའི་རྒྱུ་མཚན་ཡོད་དེ། འཁོར་བའི་རྩ་བ་
བདག་འཛིན་གཅོད་པའི་སྒོ་ནས་ཐར་པའི་ལམ་བཟང་སྟེར་བའི་བསམ་གཏན་ཡིན་པས་དེ་ལྟར་བརྗོད་པའི་
ཕྱིར་རོ།། ༈ །།གཉིས་པ་ལ་གཉིས། མཚན་བཅས་དང་། མཚན་མེད་ཀྱི་རྣལ་འབྱོར་རོ། །དང་



{16}
པོ་ནི། སྤྱོད་རྒྱུད་ཀྱི་སྒྲུབ་པ་པོ་ཆོས་ཅན། ཁྱོད་མཚན་བཅས་ཀྱི་རྣལ་འབྱོར་ཇི་ལྟར་བསྒོམ་ཚུལ་ཡོད་དེ།
ཕྱིའི་ཡན་ལག་བཞིའི་བཟླས་བརྗོད་དང་། ནང་གི་ཡན་ལག་བཞིའི་བཟླས་བརྗོད་གཉིས་ཀྱི་སྒོ་ནས་བསྒོམ་
པ་ཡིན་པའི་ཕྱིར། དང་པོ་གྲུབ་སྟེ། རང་དང་བསྒོམ་བྱའི་ལྷ་གཉིས་ཀ་ལ་ངོ་བོ་ཉིད་ཀྱིས་གྲུབ་པའི་རང་
བཞིན་མེད་དེ་བརྟེན་ནས་འབྱུང་བའི་ཕྱིར་གཟུགས་བརྙན་བཞིན་ནོ་སྙམ་པས་རང་དང་ལྷ་གཉིས་ཀྱི་རང་
བཞིན་མེད་པའི་སྟོང་ཉིད་གཉིས་དབྱེར་མེད་པ་དེ་ཁོ་ན་ཉིད་ཀྱི་ངང་ལས་ལྷར་བསྐྱེད་པ་བདག་གི་དང༌། མདུན་
དུ་རང་འདྲའི་ལྷའི་སྐུ་བསྒོམ་པ་གཞན་དང་། དེའི་ཐུགས་ཀར་རང་སེམས་ཟླ་བའི་དཀྱིལ་འཁོར་གྱི་རྣམ་
པར་བསྒོམ་པ་སེམས་དང་། དེའི་སྟེང་དུ་བཟླས་བྱའི་སྔགས་ཀྱི་ཡི་གེ་བཀོད་པ་སྒྲ་ལ་གཞོལ་བ་སྟེ་ཡན་ལག་
བཞིའི་ཚུལ་གྱིས་བསྒོམ་པ་ཡིན་པའི་ཕྱིར། གཉིས་པ་གྲུབ་སྟེ། ཡི་གེ་བཞི་གང་ཡང་རུང་བ་ལས་ལྷར་བསྐྱེད་
པ་བདག་དང༌། དེའི་ཐུགས་ཀར་ཟླ་བའི་ནང་དུ་རང་དང་འདྲ་བའི་ལྷ་བསྒོམ་པ་གཞན་དང་། དེའི་ཐུགས་
ཀར་རང་སེམས་ཟླ་དཀྱིལ་གྱི་རྣམ་པར་བསྒོམ་པ་སེམས་དང༌། དེའི་སྟེང་དུ་སྔགས་ཀྱི་ཡི་གེ་བསྒོམ་པ་སྒྲ་
སྟེ་ཡན་ལག་བཞིའི་སྒོ་ནས་སྲོག་རྩོལ་སྡོམ་པ་དང་བཅས་བཟླས་བརྗོད་བྱ་བ་ཡིན་པའི་ཕྱིར་ཏེ། རྣམ་སྣང་
མངོན་བྱང་ལས། ཡི་གེ་དང་ནི་ཡི་གེ་སྦྱར། །དེ་བཞིན་གཞི་ལས་གཞིར་གྱུར་པ། །ཤིན་ཏུ་བསྡམས་
པས་ཡིད་ལ་ནི། །བཟླས་བརྗོད་འབུམ་ཕྲག་གཅིག་བྱའོ། །ཡི་གེ་བྱང་ཆུབ་སེམས་ཡིན་ཏེ། །གཉིས་པ་སྒྲ་
ཞེས་བྱ་བ་ཡིན། །གཞི་ནི་རང་གི་ལྷ་གཞག་པ། །རང་གི་ལུས་ཀྱི་གནས་ལ་བྱ། །གཞི་གཉིས་པ་ནི་རྫོགས་
སངས་རྒྱས། །རྐང་གཉིས་མཆོག་ཏུ་ཤེས་པར་བྱ། །ཟླ་བའི་དཀྱིལ་འཁོར་རྣམ་དག་པ། །སྔགས་པས་
དེ་ལ་གནས་པར་བསམ། །ཡི་གེ་རྣམས་ནི་གོ་རིམ་བཞིན། །དེ་ཡི་དབུས་སུ་ལེགས་པར་དགོད། །སླར་
སྡུད་པ་ཡི་ཚིག་གིས་ནོན། །སྲོག་དང་རྩོལ་བ་རྣམ་པར་སྦྱངས། །སྲོག་ཅེས་བྱ་བ་རླུང་དུ་བཤད། །རྩོལ་
བ་དྲན་པ་ཞེས་བྱ་སྟེ། དེ་གཉིས་བསྡམས་པ་བྱས་ནས་སུ། །སྔོན་དུ་བསྙེན་པ་ལེགས་པར་བྱ། །ཞེས་
གསུངས་སོ། ༈ །གཉིས་པ་ནི། ལྷའི་སྐུ་སོགས་ལ་དམིགས་པའི་ཞི་གནས་གྲུབ་པ་ན་ཆོས་ཐམས་ཅད་
རང་བཞིན་གྱིས་གྲུབ་པས་སྟོང་པར་གཅིག་དུ་བྲལ་སོགས་ཀྱི་རིགས་པས་ངེས་པར་བྱས་པའི་ངེས་ཤེས་ཀྱི་
རྒྱུན་ངོ་བོ་ཉིད་ཀྱིས་མཚན་མ་དང་བྲལ་བའི་ཏིང་ངེ་འཛིན་སྒོམ་པར་བྱེད་པ་ཡིན་ནོ།། །གསུམ་པ་



{17}
ལ་གསུམ། མཚན་བཅས་ཀྱི་རྣལ་འབྱོར། དེའི་ཡན་ལག་ཕྱག་རྒྱ་བཞིའི་རྒྱས་བཏབ་ཚུལ། མཚན་མེད་
ཀྱི་རྣལ་འབྱོར་རོ། །དང་པོ་ནི། རྣལ་འབྱོར་རྒྱུད་ཀྱི་སྒྲུབ་པ་པོ་ཆོས་ཅན། ཁྱོད་མཚན་བཅས་ཀྱི་རྣལ་
འབྱོར་བསྒོམ་ཚུལ་ཡོད་དེ། བདག་རྫོགས་རྣལ་འབྱོར་ཆེན་པོ་དང་བཅས་པའི་ཏིང་ངེ་འཛིན་གསུམ་ཕྲི་
བ་མེད་པར་བསྒོམ་པ་བསྙེན་པ་རྒྱས་པ་དང་། དཀྱིལ་འཁོར་རྒྱལ་མཆོག་ལ་སོགས་པ་བསྡུས་པས་བསྙེན་
པ་འབྲིང་དང༌། རྣལ་འབྱོར་ཆེན་པོ་ལྷ་གཅིག་གི་སྒྲུབ་ཐབས་བསྒོམ་པ་བསྙེན་པ་བསྡུས་པ་སྟེ་དེ་གང་རུང་
གི་སྒོ་ནས་རགས་པ་ལྷ་ལ་དམིགས་པའི་རྣལ་འབྱོར་བསྒོམ་པ་ཡིན་པའི་ཕྱིར། སྟོད་འགྲེལ་ལས། དེ་ལ་
ཐབས་ཀྱི་དབྱེ་བ་བཤད་པར་བྱ་སྟེ། དེ་ལ་ཡང་ཏིང་ངེ་འཛིན་ཉིད་ནི་དངོས་སུ་ཐབས་ཡིན་པས་ན། ཞེས་
དང་༑ ༑རྡོར་སེམས་སྒྲུབ་ཐབས་ཆེ་བ་ལས་ཀྱང༌། སློབ་དཔོན་གྱི་དབང་ཐོབ་པ་གང་ཡིན་པ་དེས་ནི་རྣལ་
འབྱོར་ཆེན་པོ་བྱས་ལ་ཆོ་ག་ཐམས་ཅད་རྫོགས་པར་སྤྱད་དེ། ཞེས་གསུངས་པའི་ཕྱིར། ༈ །གཉིས་པ་
ནི༑ ༑ཕྱག་རྒྱའི་དོན་ནི་འདར་མི་རུང་བ་ཡིན་པས་ལྷ་བསྒོམ་པའི་ཚུལ་ལས་འདར་མི་རུང་བའི་ཆེད་དུ་
ཕྱག་རྒྱ་བཞིས་རྒྱས་བཏབ་བོ། །ཕྱག་རྒྱ་ལ་ངོ་བོའི་སྒོ་ནས་དབྱེ་ན། ཕྱག་རྒྱ་ཆེན་པོ་དང་། ཆོས་ཀྱི་ཕྱག་
རྒྱ༑ ༑དམ་ཚིག་གི་ཕྱག་རྒྱ། ལས་ཀྱི་ཕྱག་རྒྱ་དང་བཞི་ཡོད། ཡང་སྦྱར་བྱ་གཞིའི་ཕྱག་རྒྱ་ལ་ཐ་མལ་གྱི་
ལུས་ངག་ཡིད་དེ་དག་གི་བྱ་བ་དང་བཅས་པའམ། འདོད་ཆགས་གཏི་མུག་ཞེ་སྡང་སེར་སྣ་བཞིའམ། ས་
མེ་ཆུ་རླུང་གི་ཁམས་བཞིའོ། །སྦྱོང་བྱེད་ལམ་གྱི་ཕྱག་རྒྱ་ནི། །སྐུ་ཕྱག་རྒྱ་ཆེན་པོ་དང་གསུང་ཆོས་ཀྱི་ཕྱག་
རྒྱ་དང་ཐུགས་དམ་ཚིག་གི་ཕྱག་རྒྱ་དང་འཕྲིན་ལས་ལས་ཀྱི་ཕྱག་རྒྱའོ། །ལམ་གྱི་ཕྱག་རྒྱ་བཞི་རེ་རེ་ལ་
ཡང་༑ ༑མཚོན་བྱ་དོན་གྱི་ཕྱག་རྒྱ། མཚོན་བྱེད་ཕྱིའི་ཕྱག་རྒྱ། མཚོན་བྱེད་ནང་གི་ཕྱག་རྒྱ་དང་གསུམ་
རེ་ཡོད་དེ། ཕྱག་ཆེན་ལ། རྣམ་སྣང་ལ་སོགས་པ་ལྷ་དེ་དང་དེའི་སྐུ་གཟུགས་ཀྱི་རྣམ་པ་ནི་མཚོན་བྱ་དོན་
གྱི་ཕྱག་རྒྱའོ། །སྐུ་དེ་དང་མཐུན་པར་བཅས་པའི་ལག་པའི་འདུ་བྱེད་ནི་མཚོན་བྱེད་ཕྱིའི་ཕྱག་རྒྱའོ། །དེ་
དང་དུས་མཉམ་དུ་བདག་ཉིད་རྣམ་སྣང་སོགས་ལྷ་དེ་དང་དེའི་སྐུར་གསལ་བར་དམིགས་པ་ནི་མཚོན་བྱེད་
ནང་གི་ཕྱག་རྒྱའོ། །ཆོས་རྒྱ་ལ། རྣམ་སྣང་གི་གསུང་དབྱངས་ཡན་ལག་དྲུག་ཅུ་ནི་དོན་ནོ། །རྣམ་སྣང་
དུ་བསྒོམས་པའི་ལྕེ་དང་ལྐོག་མ་སོགས་སུ་ཡི་གེ་དགོད་པ་ནི་ཕྱིའི་འོ། །དེར་གསལ་བའི་གསུང་འབྲུའི་རྣམ་



{i8}
པར་ཤར་བར་བསམ་པ་ནི་ནང་གིའོ། །དམ་རྒྱ་ལ། རྣམ་སྣང་གི་ཐུགས་རྣམ་པར་མི་རྟོག་པའི་ཡེ་ཤེས་
ཕྱག་མཚན་གྱི་རྣམ་པར་ཤར་བར་བསམ་པ་ནི་དོན་ནོ། །དེ་དང་མཐུན་པར་བཅས་པའི་ལག་པའི་འདུ་བྱེད་
ནི་ཕྱིའིའོ། །དེ་དང་དུས་མཉམ་དུ་རང་ཉིད་ལྷ་དེར་བསྒོམས་པའི་ཐུགས་ཀྱི་ཡེ་ཤེས་མཚན་མའི་རྣམ་པར་
ཤར་བར་བསམ་པ་ནི་ནང་གིའོ། །ལས་རྒྱ་ལ། རྣམ་སྣང་གི་མཛད་པ་འཕྲིན་ལས་ནི་དོན་ནོ། །རང་
ལྷར་གསལ་བའི་སྒོ་ནས་འོད་ཟེར་གྱི་སྤྲོ་བསྡུ་བྱེད་པ་ཕྱིའིའོ། །དེར་གསལ་བའི་མཛད་འཕྲིན་ལྷུན་གྱིས་
གྲུབ་པར་བསམ་པ་ནི་ནང་གིའོ། །སྦྱངས་པ་འབྲས་བུའི་ཕྱག་རྒྱ་ནི། ཆོས་སྐུ་ལོངས་སྐུ་སྤྲུལ་སྐུ་ངོ་བོ་ཉིད་
སྐུ་དང་བཞིའོ། །ཕྱག་རྒྱ་བཞི་པོ་དེ་གང་ལ་རྒྱས་གདབ་ན་དམ་ཚིག་པ་བསྐྱེད་དེ་ཡེ་ཤེས་པ་བཅུག་ནས་དེ་
ལ་རྒྱས་བཏབ་པོ། །དགོས་པ་ནི་ཐ་མལ་གྱི་ལུས་ངག་ཡིད་བྱ་བ་དང་བཅས་པ་རྒྱལ་བའི་སྐུ་གསུང་ཐུགས་
འཕྲིན་ལས་སུ་བསྒྱུར་བའི་ཆེད་དུའོ། །ཇི་ལྟར་རྒྱས་འདེབས་ཚུལ་ལ། ཕྱག་རྒྱ་འབྱུང་བའི་རྒྱུ། །རྒྱས་
འདེབས་ཚུལ། འགྲུབ་པའི་རྒྱུ། དབང་དུ་འགྱུར་བའི་རྒྱུ་བཞི་ཡིས་སོ། །དེ་ལ་དམ་རྒྱ་འབྱུང་བའི་རྒྱུ་ནི་
རྡོ་རྗེ་བསྡམས་པའོ། །དེ་ལས་རྣམ་སྣང་གི་དམ་བཅའ་བཅིངས་ཏེ་སྔགས་བརྗོད་ཅིང་དགུག་གཞུག་བཅིང་
དབང་དུ་བྱས་ནས་རང་ཉིད་ཡེ་ཤེས་པ་དང་གཉིས་སུ་མེད་པའི་བདག་ཉིད་ང་རྒྱལ་བྱས་པ་ནི་རྒྱས་བཏབ་
ཚུལ་ལོ། །དེ་མ་ཐག་ཏུ་རྣམ་སྣང་གི་ཐུགས་གཉིས་སུ་མེད་པའི་ཡེ་ཤེས་དེ་ཉིད་ཟླ་བའི་སྟེང་དུ་རྡོ་རྗེ་དཀར་
པོ་རྩེ་ལྔ་པའི་རྣམ་པར་བསྒོམས་ཏེ་སྔགས་ལན་གསུམ་རེ་བརྗོད་པ་ནི་འགྲུབ་པའི་རྒྱུའོ། །དེ་ནས་རང་གི་
ཕུང་སོགས་སྟོང་ཉིད་དུ་རིགས་པས་བཤིག་ནས་བསྒོམ་པ་ནི་དབང་དུ་བྱེད་པའི་རྒྱུའོ། །ཆོས་རྒྱ་འབྱུང་བའི་
རྒྱུ་ནི་བརྗོད་པ་སྒྲའི་འདུ་བྱེད་དོ། །ལྷ་དེ་དང་དེའི་ལྐོག་མར་ཧཱི༔ལས་པདྨ་དམར་པོ་འདབ་མ་བརྒྱད་པ་ལྕེ་
ཕྱོགས་ཀྱི་འདབ་མ་གཅིག་ལྕེར་གྱུར་པའི་སྟེང་དུ་རྡོ་རྗེ་དཀར་པོ་རྩེ་ལྔ་པ་མཆུར་ཉལ་བར་བསམ་ལ་ཕྱག་
རྒྱ་དང་བཅས་པའི་སྔགས་བརྗོད་པ་ནི་རྒྱས་བཏབ་ཚུལ་ལོ། །ཆོས་ཀྱི་ཡི་གེ་རྣམས་རྡོ་རྗེའི་ལྟེ་བ་ལ་དཀྲིས་
པའི་ཚུལ་དུ་མོས་པ་ནི་འགྲུབ་པའི་རྒྱུའོ། །ཟབ་གསལ་གཉིས་མེད་ཀྱི་ངང་ནས་རྡོ་རྗེ་དང་བཅས་པའི་ལྕེ་
རྩེ་ཡར་རྐན་ལ་སྦྱར་ཏེ་སྣ་རྩེར་ཕྲ་མོ་བསྒོམ་པ་ནི་དབང་དུ་བྱེད་པའི་རྒྱུའོ། །ལས་རྒྱ་འབྱུང་བའི་རྒྱུ་ནི་རྡོ་
རྗེ་ཁུ་ཚུར་རོ། །པད་ཀོར་སྔོན་དུ་འགྲོ་བས་ལྷ་དེ་དང་དེའི་ཕྱག་མཚན་མེད་པའི་ཕྱག་ཆེན་འཆའ་སྟེ་རང་



{19}
སྔགས་བརྗོད་ལ་ཕྱག་རྒྱ་བཀྲོལ་བ་ན་སེ་གོལ་གཏོག་ཅིང་འཕྲིན་ལས་མཛད་པར་མོས་པ་ནི་རྒྱས་བཏབ་ཚུལ་
ལོ༑ ༑ལྷའི་ཐུགས་ཀར་བྱ་སྒྲུབ་ཡེ་ཤེས་ཀྱི་ངོ་བོ་སྣ་ཚོགས་རྡོ་རྗེ་བསྒོམ་པ་ནི་འགྲུབ་པའི་རྒྱུའོ། །ལུས་ངག་
གི་གཡོ་བརྗོད་ཐམས་ཅད་གླུ་གར་གྱི་སྒོ་ནས་ལྷས་ལྷ་མཆོད་པར་མོས་པ་ནི་དབང་དུ་བྱེད་པའི་རྒྱུའོ། །རྡོ་
རྗེ་ཁུ་ཚུར་ནི་ཕྱག་ཆེན་འབྱུང་བའི་རྒྱུའོ། །རྒྱས་འདེབས་ཚུལ་ནི་རང་བཞིན་དུ་བཞུགས་པའི་ཕྱག་ཆེན་
འཆའ་བའོ། །ལྷའི་ཐུགས་ཀར་དང་པོའི་རྡོ་རྗེ་རྩེ་ལྔ་པ་བསྒོམ་པ་ནི་འགྲུབ་པའི་རྒྱུའོ། །ཟབ་གསལ་གཉིས་
མེད་ཀྱི་རྣལ་འབྱོར་བསྒོམ་པ་ནི་དབང་དུ་བྱེད་པའི་རྒྱུའོ། །དེ་ལྟར་ལྷ་རེ་རེ་ལ་ཕྱག་རྒྱ་བཞི་བཞིས་རྒྱས་
བཏབ་པའི་རྒྱུ་མཚན་ཡང་། ཨ་ཝ་ཏ་ར་ལས། འོན་ཀྱང་ཕལ་ཆེར་ལུས་མེད་པའི་སེམས་ཀྱང་མི་སྲིད་
ལ༑ ༑སེམས་དང་ལུས་མེད་པའི་ངག་ཀྱང་མི་སྲིད་དེ་དེ་བས་ན་དཀྱིལ་འཁོར་སོ་སོ་ལས་ཀྱང་སྐུ་ལ་སོགས་
པ་བཞི་ཆར་དགོས་པར་བལྟའོ། །དེ་བས་ན་རིགས་ཀྱི་དཀྱིལ་འཁོར་ཐམས་ཅད་དུ་ཡང་སྐུ་ལ་སོགས་པའི་
མཚན་མར་གྱུར་པ་གོ་རིམ་བཞིན་དུ་ཕྱག་རྒྱ་ཆེན་པོ་དང་དམ་ཚིག་དང་ཆོས་དང་ལས་ཀྱི་ཕྱག་རྒྱ་དང་རྣམ་
པ་བཞི་འདིར་བཤད་དོ། །ཞེས་གསུངས་པ་བཞིན་ནོ། །རགས་པའི་རྣལ་འབྱོར་མཐར་ཕྱིན་པའི་གང་
ཟག་ཆོས་ཅན། ཁྱོད་ཕྲ་བ་ཕྱག་མཚན་ལ་དམིགས་པའི་རྣལ་འབྱོར་བསྒོམ་ཚུལ་ཡོད་དེ། སྣ་རྩེར་ཕྱག་
མཚན་ཕྲ་མོ་གསལ་བཏབ་པ་ལ་དམིགས་ཏེ་དྲན་ཤེས་ཀྱི་སྐྱོང་ལུགས་ལ་མཁས་པར་བྱས་ནས་བྱིང་རྒོད་དང་
བྲལ་བར་ཡང་ཡང་གོམས་པ་ལས་རང་སྟོབས་ཀྱིས་ཤིན་སྦྱངས་ཁྱད་པར་ཅན་འདྲེན་པ་སོགས་ཞི་གནས་
ཀྱི་ཏིང་ངེ་འཛིན་མ་གྲུབ་ཀྱི་བར་དུ་བསྒོམ་པ་ཡིན་པའི་ཕྱིར། དེ་ཉིད་བསྡུས་པ་ལས། ལྕེ་ནི་རྐན་ལ་སྦྱར་
བྱ་ཞིང་། །སྣ་ཡི་རྩེ་མོར་བསམ་བྱ་བ། །རྡོ་རྗེ་རྩེ་མོ་བདེ་རེག་པས། །སེམས་ནི་མཉམ་པར་བཞག་པར་
འགྱུར༑ ༑ཞེས་སོ། །བརྟན་པ་ཐོབ་ནས་སྤྲོ་བསྡུ་བྱ་ཚུལ་ཡང་། རྡོ་རྗེ་ཕྲ་མོའི་གཟུགས་བསྒོམས་པའི་
སྟོབས་ཀྱིས་བརྟན་པ་རྙེད་པ་ན་དེ་ལས་རྡོ་རྗེ་ཕྲ་མོ་མང་པོ་གཏོར་བའི་ཚུལ་གྱིས་རང་གི་ལུས་ཐམས་ཅད་
ཁྱབ་པ་དང་དེ་ལས་ཀྱང་ཡུལ་ཁམས་དང་དེ་ནས་ཁམས་གསུམ་བར་དུ་ཁྱབ་པར་སྤྲོས་པ་དང་། སྡུད་པའི་
ཚེ་རིམ་པ་བཞིན་སྣ་རྩེའི་བར་དུ་བསྡུས་ནས་རྩ་བའི་རྡོ་རྗེ་ཡང་སྣ་བུག་གཡས་ནས་ཞུགས་ཏེ་སྙིང་གར་གནས་
པར་བྱ་བ་ཡིན་ཏེ། དེ་ཉིད་ལས། རྡོ་རྗེ་ཕྲ་མོ་བདེ་རེག་པའི། །མཚན་པ་གལ་ཏེ་བྱུང་བ་ན། །མཚན་མ་



{20}
དེ་ནི་ཁྱབ་བྱ་བ། །སེམས་ནི་ཀུན་ཏུ་ཁྱབ་པར་བྱ། །ཇི་ཙམ་འདོད་པས་སེམས་ཁྱབ་ནས། །ཁམས་གསུམ་
དུ་ཡང་ཁྱབ་པར་འགྱུར། །ཞེས་གསུངས་སོ། ༈ །གསུམ་པ་ནི། དེ་ལྟར་མཚན་བཅས་ཀྱི་རྣལ་འབྱོར་
མཐར་ཕྱིན་ཀྱང་། མཚན་མེད་ཀྱི་རྣལ་འབྱོར་ཇི་ལྟ་བ་དང་ཇི་སྙེད་པ་རྟོགས་པའི་ལྷག་མཐོང་མཚན་ཉིད་
པ་མེད་ན་འཁོར་བ་ལས་འཕགས་པར་མི་ནུས་པས་ན་ལྷག་པར་མཐོང་བའི་ཏིང་ངེ་འཛིན་སྒྲུབ་དགོས་ཤིང་།
དེའི་ཕྱིར་འདིར་ཡང་སྙིང་པོ་དང་ཕྱག་རྒྱ་དང་གསང་སྔགས་དང་རིག་སྔགས་ཀྱི་དབང་དུ་བྱས་པའི་དེ་ཁོ་
ན་ཉིད་རྟོགས་པའི་ཤེས་རབ་ཁྱད་པར་ཅན་དཔྱད་འཇོག་གཉིས་ཀྱི་སྒོ་ནས་ལེགས་པར་བསྒོམས་པ་ཡིནཏེ།
དེ་ཉིད་ལས། ཡི་གེ་མ་ལ་འཇུག་པ་ཡིས། །ཡི་གེ་ཐམས་ཅད་རྣམ་པར་བསྒོམ། །རང་གི་ཁ་ནས་གཞན་
གྱི་ཁར། །བསྒོམས་ན་དངོས་གྲུབ་ཐོབ་པར་འགྱུར། །ཞེས་སོགས་གསུངས་སོ།། ༈ །བཞི་པ་ནི། དེ་
ལྟར་རྒྱུད་སྡེ་རང་རང་གི་ཟབ་པ་དང་རྒྱ་ཆེ་བའི་རྣལ་འབྱོར་ལ་བརྟེན་ནས་བསྙེན་པ་ལེགས་པར་མཐར་ཕྱིན་
པ་ན་དངོས་གྲུབ་སྒྲུབ་པར་བྱེད་པ་ཡིན་ཏེ། དཔུང་བཟང་གི་ཞུས་པའི་རྒྱུད་ལས། ཆོ་ག་བཞིན་དུ་དང་པོར་
འབུམ་བཟླས་ནས། །དེ་ནས་གསང་སྔགས་སྒྲུབ་ལ་འཇུག་པར་བྱ། །དེ་ནས་མྱུར་དུ་དངོས་གྲུབ་ཐོབ་འགྱུར་
ལ༑ །གསང་སྔགས་ཆོ་གས་ཡུན་རིང་ཉོན་མི་མོངས། །ཞེས་དང༌། བསམ་གཏན་ཕྱི་མ་ལས། རིག་
སྔགས་དེ་ཉིད་མ་ལུས་དང་། །བདག་གི་དེ་ཉིད་ཆོ་ག་དང༌། །བཟླས་བརྗོད་དེ་ཉིད་མཆོག་ཤེས་ན། །མིས་
ནི་དངོས་གྲུབ་ཐོབ་པར་འགྱུར། །ཞེས་སོ། །དེ་ཡང་དངོས་བསྟན་བྱ་རྒྱུད་ཀྱི་དངོས་གྲུབ་ལ་རིགས་ཀྱི་
སྒོ་ནས་གསུམ་དུ་དབྱེ་བ་ཡིན་ཏེ། ཞི་བ་དང་རྒྱས་པ་དང་དྲག་པོའི་དངོས་གྲུབ་གསུམ་དང༌། ཡང་ངོ་བོའི་
སྒོ་ནས་རིག་འཛིན་མངོན་ཤེས་ཀུན་ཤེས་པ་སོགས་དངོས་གྲུབ་རབ་དང་། མི་སྣང་བ་བཅུད་ལ་རྐང་མགྱོགས་
སོགས་དངོས་གྲུབ་འབྲིང་དང་། དབང་སྡུད་བསད་བསྐྲད་སོགས་དངོས་གྲུབ་ཐ་མ་སྟེ་གསུམ་རེ་ཡོད། རྟགས་
ཀྱི་སྒོ་ནས་རྫས་འབར་བ་དང་དུ་བ་འཐུལ་བ་དང་དྲོ་བ་ལས་དངོས་གྲུབ་རབ་འབྲིང་ཐ་མ་གསུམ་དང་གཞིའི་
སྒོ་ནས་ལུས་ཀྱི་དངོས་གྲུབ་དང་རྫས་ཀྱི་དངོས་གྲུབ་དང་ལོངས་སྤྱོད་ཀྱི་དངོས་གྲུབ་གསུམ་དང་། གསུང་
བ་པོའི་སྒོ་ནས་འཕགས་པ་དང་ལྷ་དང་ས་བླ་པའི་སྔགས་ཀྱི་དངོས་གྲུབ་གསུམ་ཡོད་དོ། །གཞི་དང་གསུང་
བ་པོའི་སྒོ་ནས་བཞག་པའི་དངོས་གྲུབ་རྣམས་ཀྱི་དང་པོ་རྣམས་དངོས་གྲུབ་རབ་དང་བར་པ་རྣམས་འབྲིང་



{21}
དང་ཐ་མ་རྣམས་དངོས་གྲུབ་ཐ་མའོ། །དངོས་གྲུབ་དེ་དག་སྒྲུབ་པ་པོས་ལེགས་པར་མ་འབད་པའི་བསྙེན་
པ་ལས་དངོས་གྲུབ་སྟེར་བ་པོ་མཆོག་ཡིན་ཡང་དངོས་གྲུབ་ཐ་མ་རྩོལ་བ་དང་། ལེགས་པར་བསྙེན་ན་ནི་
སྟེར་བ་པོཟ་མས་ཀྱང་གཞན་ལ་བསླངས་ནས་དངོས་གྲུབ་མཆོག་སྟེར་བ་ཡང་ཡོད་པས་དེ་ཁོ་ན་ཉིད་ལ་དམིགས་
པའི་ཏིང་ངེ་འཛིན་གྱི་བསྙེན་པ་ལ་ལེགས་པར་འབད་པ་ནི་དོན་གྱི་གཙོ་བའོ། །དེ་དག་སྒྲུབ་པ་ལ་བཟླས་བརྗོད་
ཡན་ལག་བཞིའི་རྣལ་འབྱོར་སྔོན་དུ་བཏང་ནས་རྫས་དང་སྦྱིན་སྲེག་སོགས་ལ་བརྟེན་ནས་བསྒྲུབ་པ་ཡིན་ནོ།།
སྤྱོད་རྒྱུད་ཀྱི་དངོས་གྲུབ་ནི། ཕྱི་ཡི་རྫས་ལ་བརྟེན་ནས་རལ་གྲིའི་རིག་འཛིན་སོགས་བསྒྲུབ་པ་དང་། ནང་
ལུས་ཀྱི་གནས་རྣམས་སུ་ས་ཆུ་མེ་རླུང་གི་དཀྱིལ་འཁོར་སོགས་བསྐྱེད་ནས་ལས་བཞི་བསྒྲུབ་པ་སོགས་དང་།
གསང་བ་འཇམ་དཔལ་སོགས་བསྒྲུབ་ནས་བྱང་ཆུབ་ཀྱི་སེམས་མི་བརྗེད་པའི་ཏིང་ངེ་འཛིན་ཐོབ་པ་སོགས་
སོ༑ ༑རྣལ་འབྱོར་རྒྱུད་ལ། ཕྲ་མོའི་ཏིང་ངེ་འཛིན་ལ་རང་དབང་ཐོབ་པ་ནས་འཇིག་རྟེན་ལས་འདས་མ་
འདས་ཀྱི་དངོས་གྲུབ་ཐམས་ཅད་བསམ་གཏན་གྱིས་སྒྲུབ་ལ། དེ་མན་ཆད་དུ་བཟླས་བརྗོད་དང་སྦྱིན་སྲེག་
ལ་བརྟེན་པ་ཡིན་ནོ། །དེས་ན་རྒྱུད་སྡེ་འོག་མ་གསུམ་ལ་དང་པོ་དབང་བསྐུར་བ་ལེགས་པར་ཐོབ་ཅིང་བསྲུང་
བྱའི་དམ་ཚིག་དང་སྡོམ་པ་རྣམས་དག་པར་བྱས་ཏེ་ཐུན་བཞིར་མཚན་མ་ཡོད་མེད་ཀྱི་རྣལ་འབྱོར་ལ་བརྟེན་
ནས་ནུས་པ་ཚད་དུ་རྙེད་པ་དང་། དེ་ནས་ཐུན་མོང་དང་ཐུན་མོང་མ་ཡིན་པའི་དངོས་གྲུབ་ཁྱད་པར་ཅན་
བསྒྲུབས་ནས་ལམ་བགྲོད་དགོས་ཀྱི། དེ་ལྟར་མིན་པར་སྟོང་པ་དང་ལྷའི་རྣལ་འབྱོར་དང་རླུང་དང་བཟླས་
པ་སོགས་ལ་ཚིག་འདྲིལ་བྱས་ཏེ་ལམ་བགྲོད་པར་འདོད་པ་ནི་གཏན་མ་ཡིན་པར་ཤེས་པར་གྱིས་ཤིག །སྨྲས་
པ༑ །གདུལ་བྱ་གསུམ་གྱིས་མོས་པའི་ཁྱད་པར་ལས། །རྒྱུད་སྡེ་གསུམ་གྱི་རྒྱུད་འགྲེལ་དགོངས་པའི་དོན།
མཁས་པ་གསུམ་གྱི་མན་ངག་ལ་བརྟེན་ནས། །སྐལ་བཟང་གསུམ་གྱི་གསོས་སུ་ལེགས་པར་བཤད། །ཧ་
ཅང་རྒྱས་ན་བློ་ཆུང་མགོ་བོ་འཐོམ། །བསྡུས་ན་ཤུགས་བསྟན་མི་ཕྱེད་ཐེ་ཚོམ་འབར། །རྒྱས་བསྡུ་འཚམ་
སྤེལ་ནུས་པའང་བདག་ལ་མེད། །དེ་ཕྱིར་རྩོམ་པ་འདི་ཡང་དགོས་ནུས་ཆུང༌། །ལོང་བས་ལག་གིས་ཡོ་
བྱད་བཅོལ་བ་བཞིན། །ཡིད་ལ་གང་ཤར་མིག་ལ་གང་ཐོགས་ཤིག །གསལ་གསལ་རིབ་རིབ་ཚུལ་དུ་
སྨྲས་པ་ཡང་། །ཀུན་ལ་སྨན་པར་འགྱུར་ན་གློ་བ་དགའ། །ཞེས་པ་ནི་བར་སྐབས་ཀྱི་ཚགས་སུ་བཅད་པའོ།།



{22}
༈ །གཉིས་པ་རྣལ་འབྱོར་བླ་མེད་ཀྱི་རྒྱུད་ཀྱི་ས་ལམ་བགྲོད་ཚུལ་ཅུང་ཟད་རྒྱས་པར་བཤད་པ་ལ་གཉིས།
རྒྱུད་གཉིས་ཀྱི་རྣམ་གཞག་བཤད་པ་དང༌། དེ་ལྡན་གྱི་གཞུང་དོན་དངོས་བཤད་པའོ། །དང་པོ་ལ་གསུམ།
བླ་མེད་ཀྱི་རྒྱུད་ལ་མཚན་གྱི་དབྱེ་བ་བྱུང་ཚུལ། དེ་དང་མཐུན་པའི་རྒྱུད་གཉིས་ཀྱི་རྣམ་གཞག །ཕྱེ་བ་སོ་
སོའི་དོན་ནོ། །དང་པོ་ལ་མཚན་ཉིད། དབྱེ་བ་གཉིས་སོ། །དང་པོ་ནི། ཐབས་ལྷན་སྐྱེས་ཀྱི་བདེ་བ་ཆེན་
པོའི་ཡེ་ཤེས་དང་ཤེས་རབ་སྟོང་ཉིད་རྟོགས་པའི་ཡེ་ཤེས་གཉིས་དབྱེར་མེད་པ་བརྗོད་བྱའི་གཙོ་བོར་བྱས་
ནས་སྟོན་པའི་རྒྱུད་དངོས་སམ་དེའི་སྡེར་གཏོགས་གང་རུང་གི་གཞུང་དེ། རྣལ་འབྱོར་བླ་མེད་ཀྱི་རྒྱུད་ཀྱི་
མཚན་ཉིད་ཡིན་ཏེ། འདུས་པའི་རྒྱུད་ཕྱི་མ་ལས། ཐབས་དང་ཤེས་རབ་སྙོམས་འཇུག་པ། །རྣལ་འབྱོར་
ཞེས་ནི་བཤད་པ་ཡིན། །ཞེས་དང༌། དུས་འཁོར་རྩ་རྒྱུད་ལས། ཐབས་ཀྱི་ལུས་ཀྱིས་རྣལ་འབྱོར་མིན།
ཤེས་རབ་གཅིག་པུས་འགྱུར་མ་ཡིན། །ཐབས་དང་ཤེས་རབ་སྙོམས་འཇུག་པ། །དེ་བཞིན་གཤེགས་པས་
རྣལ་འབྱོར་གསུངས། །ཞེས་དང་། དགྱེར་རྡོར་ལས། དེ་ཡིག་གིས་ནི་སྙིང་རྗེ་ཆེ། །བཛྲ་ཤེས་རབ་
ཅེས་བརྗོད་དེ། །ཤེས་རབ་ཐབས་ཀྱི་བདག་ཉིད་རྒྱུད། །དེ་ནི་བདག་གིས་བཤད་ཀྱིས་ཉོན། །ཞེས་གསུངས་
པའི་ཕྱིར། དེ་དང་གཉིས་མེད་རྒྱུད་དོན་གཅིག་གོ། ༈ །གཉིས་པ་ནི། བླ་མེད་ཀྱི་རྒྱུད་ཆོས་ཅན།
ཁྱོད་ལ་སྡེ་ཚན་གྱི་སྒོ་ནས་དབྱེ་ན་གཉིས་སུ་ཡོད་དེ། རྣལ་འབྱོར་གྱི་རྒྱུད་དང་། རྣལ་འབྱོར་མའི་རྒྱུད་
དེ་གཉིས་ཡོད་པའི་ཕྱིར་ཏེ། སྡོམ་པ་འབྱུང་བ་ལས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་
དྲུག་ཏུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། །ཞེས་སོ། །དེར་
མ་ཟད། བླ་མེད་ཀྱི་རྒྱུད་དབྱེ་གཞིར་བྱས་པ་ལ་ཐབས་ཀྱི་རྒྱུད་དང་ཤེས་རབ་ཀྱི་རྒྱུད་ཅེས་དུས་འཁོར་སོགས་
ལས་གསུངས་ཤིང༌། རྡོ་རྗེ་སྙིང་པོ་རྒྱན་གྱི་རྒྱུད་ལས། མཁའ་འགྲོ་མ་དང་མཁའ་འགྲོ་ཕ། །རྒྱུད་རྣམས་
ཀུན་གྱི་ཕྱི་མོ་སྟེ། །ཞེས་པ་ལྟར་མཁའ་འགྲོ་ཕའི་རྒྱུད་དང་མཁའ་འགྲོ་མའི་རྒྱུད་ཅེས་ཀྱང་གསུངས་སོ།
ཕ་རྒྱུད་ལ་རྣལ་འབྱོར་གྱི་རྒྱུད་ཅེས་བཏགས་པ་ནི་དཔེར་ན་བུ་ནི་བུ་ཕོ་དང་བུ་མོ་གཉིས་ཀའི་དབྱེ་གཞི་ཡིན་
ཡང་བུ་ཕོ་ལ་བུ་ཞེས་སྤྱི་མིང་སྒོས་ལ་བཏགས་པ་ལྟར། རྣལ་འབྱོར་གྱི་རྒྱུད་ནི་ཐབས་ཤེས་གཉིས་ཀར་འཇུག་
ཀྱང་ཐབས་རྒྱུད་ལ་རྣལ་འབྱོར་རྒྱུད་ཅེས་སྤྱི་མིང་སྒོས་ལ་བཏགས་པའོ། །གཞན་ཡང་། དེ་ཆོས་ཅན།



{3}
ཁྱོད་ལ་དབྱེ་བ་གཞན་ཡང་ཡོད་དེ། བརྗོད་བྱ་དོན་གྱི་རྒྱུད་དང་། རྗོད་བྱེད་སྒྲའི་རྒྱུད་དང་གཉིས་སུ་ཡོད་
པའི་ཕྱིར། དང་པོ་དེ་ཆོས་ཅན། ཁྱོད་ལ་དབྱེ་བ་གསུམ་ཡོད་དེ། རྒྱུའི་རྒྱུད་དང་། ཐབས་ཀྱི་རྒྱུད་དང་།
འབྲས་བུའི་རྒྱུད་དང་གསུམ་ཡོད་པའི་ཕྱིར་ཏེ། འདུས་པ་ཕྱི་མ་ལས། རྒྱུད་ནི་རྒྱུན་ཞེས་བྱ་བར་གྲགས།
རྒྱུད་དེ་རྣམ་པ་གསུམ་དུ་གྱུར། །གཞི་དང་དེ་བཞིན་རང་བཞིན་དང་། །མི་འཕྲོག་པ་ཡིས་རབ་ཕྱེ་བ། ཞེས་
སོ༑ ༑དང་པོའི་མཚན་གཞི་ནི་གདུལ་བྱ་རིན་པོ་ཆེ་ལྟ་བུའི་གང་ཟག་དབང་གིས་སྨིན་པ་རྣམས་དང་། གཉིས་
པའི་མཚན་གཞི་ནི་བསྐྱེད་རྫོགས་ཀྱི་ལམ་གཉིས་དང་། གསུམ་པའི་མཚན་གཞི་མི་སློབ་པའི་ཟུང་འཇུག་
ཡིན་ཏེ། རྒྱན་བདུན་དགྲོལ་བ་ལས། རྣལ་འབྱོར་རྒྱུད་ཚུལ་གང་ལ་ཡང་། །རྒྱུད་ཚུལ་རྣམ་པ་གསུམ་དུ་
སྣང་༑ ༑རྒྱུ་ཡི་རྒྱུད་དང་ཐབས་ཀྱི་རྒྱུད། །འབྲས་བུའི་རྒྱུད་ཅེས་མཁས་པས་བཤད། །ཅེས་མདོར་བསྟན་
ནས་དེའི་དོན་རྒྱས་པར་བཤད་པ་ནི། རྣལ་འབྱོར་བླ་མའི་རྒྱུད་འཛིན་པས། །འབྲས་བུ་རྒྱུ་ལ་རག་ལས་
ཏེ༑ ༑ས་བོན་ལྟ་བུའི་གང་ཟག་ལྔ་། །སྤང་བླང་བྱེ་བྲག་ཤེས་པར་བྱ། །དེ་ནས་རིམ་པར་དབང་བླངས་
ཏེ༑ ༑ཐབས་ཀྱི་རྒྱུད་ལ་འཇུག་པར་བྱ། །དང་པོ་ཉན་པའི་ཤེས་རབ་ཀྱིས། །ཚིག་གི་རྒྱུད་ལ་ཐོས་པ་
བསྐྱེད༑ ༑དེ་ནས་བསམ་པའི་ཤེས་རབ་ཀྱིས། །ཚིག་དང་དོན་དུ་འབྲེལ་བ་བསླབ། །དེ་ནས་བསྒོམ་པའི་
བློ་རྩལ་གྱིས། །དང་པོ་བསྐྱེད་པའི་རིམ་ལ་བསླབ། །དེ་རྗེས་རྫོགས་པ་མཐར་དབྱུང་སྟེ། །ཁ་སྦུབ་རྡོལ་
དང་དུག་ཅན་གྱིས། །སྐྱོན་རྣམས་སྤངས་ཏེ་རྒྱུན་གནས་ན། །ཆུ་ལུད་རྐྱེན་གྱིས་འབྲས་སྐྱེད་བཞིན། །འབྲས་
བུ་མངོན་གྱུར་ཐེ་ཚོམ་མེད། །ཅེས་གསུངས་སོ། ༈ །གཉིས་པ་ནི། བླ་མེད་ཀྱི་རྒྱུད་ཆོས་ཅན། ཁྱོད་ལ་
ཕ་རྒྱུད་དང་མ་རྒྱུད་གཉིས་སུ་ཕྱེ་བའི་འབྱེད་ཆོས་བཞག་ཏུ་ཡོད་དེ། ཕལ་པ་བསྐྱེད་རིམ་གྱི་སྒོ་ནས་དང་།
གཙོ་བོ་རྫོགས་རིམ་གྱི་སྒོ་ནས་འཇོག་ཚུལ་ཏེ་གཉིས་ཡོད་པའི་ཕྱིར། དང་པོ་གྲུབ་སྟེ། རྫོགས་རིམ་གྱི་སྒྱུ་
ལུས་འགྲུབ་པའི་རྒྱུད་སྨིན་བྱེད་ཀྱི་རིམ་པ་དང་པོ་ཙམ་གཙོ་བོར་སྟོན་པའམ་གཟུགས་སྐུའི་རིགས་འདྲའི་རྒྱུ་
རླུང་འཕོ་བ་ཉེར་བཞི་ཐིམ་པ་མཚོན་པའི་ཐིག་འདེབས་ཚུལ་གཙོ་བོར་སྟོན་པ་ཕ་རྒྱུད་དང༌། རྫོགས་རིམ་
གྱི་ལུགས་འབྱུང་ལུགས་ལྡོག་གི་དགའ་བཞི་འདྲེན་པའི་རྒྱུད་སྨིན་བྱེད་ཀྱི་རིམ་པ་དང་པོ་ཙམ་གཙོ་བོར་སྟོན་
པའམ་ཆོས་སྐུའི་རིགས་འདྲ་དགའ་བ་བཅུ་དྲུག་མཚོན་པའི་ཐིག་སྐུད་ཆ་ཆེན་བཅུ་དྲུག་པས་ཐིག་འདེབས་



{24}
ཚུལ་གཙོ་བོར་སྟོན་པས་མ་རྒྱུད་དུ་འཇོག་པའི་ཕྱིར། གཉིས་པ་གྲུབ་སྟེ། སྟོང་ཕྱོགས་ཤེས་རབ་ཀྱི་ཆ་
རྣམས་གཙོ་བོར་མི་འཆད་ཅིང་སྣང་མཆེད་ཐོབ་གསུམ་འོད་གསལ་དང་བཅས་པ་ལུགས་འབྱུང་དུ་བསྐྱེད་
ཅིང་དེ་ལས་ལུགས་ལྡོག་ཏུ་ལྡང་བའི་ཚེ་སྟོང་པ་བཞིའི་བཞོན་པའི་རླུང་འོད་ཟེར་ལྔ་པ་ལས་ཀུན་རྫོབ་སྒྱུ་མའི་
སྐུ་སྒྲུབ་ཚུལ་རྩལ་ཏུ་བཏོན་ནས་འཆད་པའི་རྒྱུད་དངོས་སམ་དེའི་སྡེར་གཏོགས་གང་རུང་ཡིན་པ་ལ་ཕ་རྒྱུད་
དུ་འཇོག་སྟེ། མཁའ་འགྲོ་རྒྱ་མཚོ་ལས། རྣལ་འབྱོར་རྣམས་ལ་རྒྱུད་རྒྱལ་དུ། །དེ་དང་དེ་ཡི་ཆོག་དབྱེ་
ཤེས༑ ༑འོད་གསལ་སྒྱུ་མ་དག་གིས་ནི། །སྒྱུ་མ་འཇིག་རྟེན་ལ་བཤད་དོ། །ཞེས་སོ། །སྣང་ཕྱོགས་
ཐབས་ཀྱི་ཆ་རྣམས་གཙོ་བོར་མི་སྟོན་ཅིང་ཀུནྟ་ལྟ་བུའི་བྱང་ཆུབ་ཀྱི་སེམས་སྤྱི་བོ་ནས་ནོར་བུའི་བར་དུ་བྱུང་
བའི་ཡས་བབས་དང་དེ་ནས་སྤྱི་གཙུག་གི་བར་དུ་ལྡོག་པའི་མས་བརྟན་གྱི་དགའ་བ་བཞི་སྐྱེ་ཚུལ་དང་ཕྱག་
རྒྱ་ཆེན་པོ་ལྷན་ཅིག་སྐྱེས་པའི་བདེ་བ་ཆེན་པོ་དང་སྟོང་པ་གཉིས་དབྱེར་མི་ཕྱེད་པར་སྦྱོར་བར་སྒོ་ནས་དོན་
དམ་བདེན་པ་དང་རོ་གཅིག་ཏུ་ཞུགས་པའི་བདེ་བ་ཆེན་པོའི་ཡེ་ཤེས་རྩལ་དུ་བཏོན་ནས་འཆད་པའི་རྒྱུད་དངོས་
སམ་དེའི་སྡེར་གཏོགས་གང་རུང་ཡིན་པ་ལ་མ་རྒྱུད་ཅེས་བཤད་དེ། རྡོ་རྗེ་གུར་ལས། ཤེས་རབ་ཕ་རོལ་
ཕྱིན་པའི་ཐབས། །འདི་ནི་རྣལ་འབྱོར་མར་བརྗོད་དོ། །ཕྱག་རྒྱ་ཆེན་པོ་རབ་སྦྱོར་བས། །གང་ཕྱིར་དེ་
ཉིད་ལ་འཇུག་པ། །རྣལ་འབྱོར་མ་ཡི་རྒྱུད་ཅེས་བྱ། །ཞེས་གསུངས་པའི་ཕྱིར། །དེས་ན་ཐབས་ཤེས་
གཉིས་སུ་མེད་པའི་རྒྱུད་ཅེས་པའི་ཐབས་ཤེས་དང༌། ཐབས་ཤེས་སོ་སོ་བའི་རྒྱུད་ཅེས་པའི་ཐབས་ཤེས་
གཉིས་ཐབས་ཤེས་ཞེས་པའི་མིང་རྗོད་བྱེད་ཀྱི་ཚིག་ཏུ་མཚུངས་ཀྱང་བརྗོད་བྱའི་དོན་ལ་མི་འདྲ་བའི་ཁྱད་
པར་ཆེན་པོ་ཡོད་དེ། དེ་ཡང་ཐབས་ཤེས་གཉིས་མེད་ཀྱི་རྒྱུད་ཅེས་པའི་ཐབས་ནི་ལྷན་སྐྱེས་ཀྱི་བདེ་བ་ཆེན་
པོ་ཡིན་ལ། ཤེས་རབ་ནི་བདག་མེད་པ་སྟོང་པ་ཉིད་ཀྱི་དེ་ཁོ་ན་ཉིད་རྟོགས་པའི་བློ་ཡིན་པས་དེ་འདྲ་བའི་བདེ་
སྟོང་གི་ཐབས་ཤེས་གཉིས་ཀྱི་ངོ་བོ་དབྱེར་མེད་པར་སྦྱོར་བ་ལ་ཐབས་ཤེས་གཉིས་སུ་མེད་པར་གསུངས་པས།
བླ་མེད་ཀྱི་རྒྱུད་ཡིན་ཚད་ཐམས་ཅད་དེ་འདྲ་ཞིག་བརྗོད་བྱའི་དོན་མཆོག་ཏུ་བྱེད་པ་ལ་འདྲ་བ་ཡིན་པས་དེ་
ཐམས་ཅད་རང་གི་ངོ་བོའི་གནས་ཚུལ་ནི་གཉིས་མེད་ཀྱི་རྒྱུད་ཉིད་དུ་གནས་ཤིང༌། གཉིས་མེད་ཀྱི་རྒྱུད་
ནི་ཕ་རྒྱུད་དང་མ་རྒྱུད་གཉིས་ཀྱི་དབྱེ་གཞིར་བྱའི་ཕྱེ་བའི་ཡ་གྱལ་དུ་མི་བྱའོ། །ཐབས་ཤེས་སོ་སོ་བའི་རྒྱུད་



{25}
ཅེས་པའི་ཐབས་ནི་བཤད་མ་ཐག་པ་ལྟར་ཀུན་རྫོབ་སྒྱུ་མའི་སྐུ་ཡིན་ལ་ཤེས་རབ་ནི་དོན་དམ་བདེ་བ་ཆེན་པོའི་
ཡེ་ཤེས་ཡིན་ནོ། ཕ་རྒྱུད་དང་ཐབས་རྒྱུད་དང་མཁའ་འགྲོ་ཕའི་རྒྱུད་དང་རྣལ་འབྱོར་རྒྱུད་རྣམས་དོན་གཅིག
མ་རྒྱུད་དང་ཤེས་རབ་ཀྱི་རྒྱུད་དང་མཁའ་འགྲོ་མའི་རྒྱུད་དང་རྣལ་འབྱོར་མའི་རྒྱུད་རྣམས་དོན་གཅིག །རྣལ་
འབྱོར་རྒྱུད་ཆོས་ཅན། ཁྱོད་ལ་ཕ་རྒྱུད་དམ་ཐབས་རྒྱུད་ཅེས་བརྗོད་པའི་རྒྱུ་མཚན་ཡོད་དེ། འབྲས་བུ་
སངས་རྒྱས་ཀྱི་གཟུགས་སྐུའི་ཉེར་ལེན་གྱི་གཙོ་བོ་ཕའི་ས་བོན་དང་མཚུངས་ཤིང་བརྗོད་བྱའི་གཙོ་བོ་སྒྱུ་མའི་
སྐུ་དེ་ཐབས་ཤེས་གཉིས་སུ་ཕྱེ་བའི་སྣང་ཕྱོགས་ཐབས་ཀྱི་ཆ་ཡིན་པས་དེ་ལྟར་བརྗོད་པའི་ཕྱིར། རྣལ་འབྱོར་
མའི་རྒྱུད་ཆོས་ཅན། ཁྱོད་ལ་མ་རྒྱུད་དམ་ཤེས་རབ་ཀྱི་རྒྱུད་ཅེས་བརྗོད་པའི་རྒྱུ་མཚན་ཡོད་དེ། །ཁྱོད་
ཀྱི་བརྗོད་བྱའི་གཙོ་བོ་དོན་དམ་བདེན་པ་དང་དབྱེར་མེད་པའི་བདེ་བ་ཆེན་པོའི་ཡེ་ཤེས་དེ་འབྲས་བུ་སངས་
རྒྱས་ཀྱི་ཆོས་སྐུའི་ཉེར་ལེན་གྱི་གཙོ་བོ་ཡིན་པས་ན་མ་དང་ཐབས་ཤེས་གཉིས་སུ་ཕྱེ་བའི་སྟོང་ཕྱོགས་ཤེས་
རབ་ཀྱི་ཆ་ཡིན་པས་དེ་ལྟར་བརྗོད་པའི་ཕྱིར། ཐབས་ཀྱི་རྒྱུད་ཆོས་ཅན། ཁྱོད་ལ་དབྱེ་ན་གསུམ་དུ་ཡོད་
དེ༑ ༑འདོད་ཆགས་ཐབས་རྒྱུད་དང༌། ཞེ་སྡང་ཐབས་རྒྱུད་དང་། གཏི་མུག་ཐབས་རྒྱུད་རྣམས་སུ་ཡོད་
པའི་ཕྱིར་ཏེ། རྡོ་རྗེ་སྙིང་པོ་རྒྱན་གྱི་རྒྱུད་ལས། དེ་ནས་གཞན་ཡང་བཤད་བྱ་བ། འདོད་ཆགས་ཐབས་
ཆེན་པོ་ཡི་རྒྱུད། །གང་གིས་ལེགས་པར་ཤེས་ན་ནི། །ཚེ་འདིར་དངོས་གྲུབ་སྦྱིན་པར་བཤད། །ཅེས་
སོགས་དང༌། དེ་བཞིན་ཞེ་སྡང་གཏི་མུག་གི །རྒྱུད་རྣམས་ཀུན་ཀྱང་ཤེས་པར་བྱ། །ཞེས་གསུངས་པའི་
ཕྱིར་རོ། ༈ གསུམ་པ་ལ་གཉིས། །ཕ་རྒྱུད་ཀྱི་གཙོ་བོ་འདུས་པ་བཤད་པ་དང་། མ་རྒྱུད་ཀྱི་གཙོ་བོ་བདེ་
མཆོག་བཤད་པའོ། །དང་པོ་ལ་གཉིས། རྩ་རྒྱུད་དང་རྒྱུད་ཕྱི་མའི་དོན་བཤད་པ། བཤད་རྒྱུད་ཀྱིས་ཇི་
ལྟར་བཤད་ཚུལ་འཕྲོས་དང་བཅས་པའོ། །དང་པོ་ནི། འདུས་པའི་རྒྱུད་ཆོས་ཅན། ཁྱོད་ལ་དབྱེ་ན་གཉིས་
སུ་ཡོད་དེ། རྩ་རྒྱུད་རྒྱས་པ་ཤོ་ལོ་ཀ་ཉི་ཁྲི་ལྔ་སྟོང་པ་དང་། བསྡུས་པ་ཤོ་ལོ་ཀ་སྟོང་བརྒྱད་བརྒྱ་པ་དང་
གཉིས་སུ་ཡོད་པའི་ཕྱིར། བསྡུས་རྒྱུད་ལེའུ་བཅུ་བདུན་པོ་ཆོས་ཅན། ཁྱོད་རྒྱུད་ཕྱི་མ་ལ་བལྟོས་ཏེ་རྩ་བར་
འཇོག་པའི་རྒྱུ་མཚན་ཡོད་དེ། ཁྱོད་དེའི་སྔ་ལོགས་སུ་གསུངས་ཤིང་ཕྱིས་གསུངས་པའི་ལེའུ་བཅོ་བརྒྱད་
པ་དེས་ཁྱོད་ཀྱི་དོན་རྟོགས་པར་དཀའ་བ་རྣམས་དྲིས་ལན་ལྔ་བཅུ་རྩ་གསུམ་གྱི་སྒོ་ནས་འཆད་ཅིང་གཏན་



{26}
ལ་ཕབ་པས་དེ་ལྟར་བཞག་པའི་ཕྱིར། །དེ་ཆོས་ཅན། ཁྱོད་རྒྱུད་སྡེ་ཐམས་ཅད་ཀྱི་རྩ་བར་བཞག་པའི་རྒྱུ་
མཚན་ཡང་ཡོད་དེ། རྒྱུད་སྡེ་འོག་མ་གསུམ་གྱི་མཚན་མ་ཡོད་མེད་ཀྱི་རྣལ་འབྱོར་དང་ཐུན་མོང་གི་དངོས་
གྲུབ་པའི་ལམ་རྣམས་ཁྱོད་ཀྱི་ལམ་དུ་བྱེད་ལས་ཀྱི་སྒོ་ནས་འདུས་པ་དང༌། བླ་མེད་ཀྱི་རྒྱུད་གཞན་གྱི་ལམ་
རྣམས་ཁྱོད་ཀྱི་ལམ་དུ་ངོ་བོའི་སྒོ་ནས་འདུས་པ་དང༌། དུས་འཁོར་ལུགས་ཀྱི་སྦྱོར་བ་ཡན་ལག་དྲུག་གི་ལམ་
རྣམས་ཁྱོད་ཀྱི་ལམ་དུ་དོད་ཐུབ་ཀྱི་སྒོ་ནས་འདུས་པའི་དོན་གྱི་ཁྱོད་ཀྱི་ལམ་དུ་རྒྱུད་དོན་ཐམས་ཅད་མ་ཚང་
བ་མེད་པར་བསྡུས་ཏེ་གཏན་ལ་ཕབ་པས་དེ་ལྟར་བཞག་པའི་ཕྱིར། །བསྡུས་རྒྱུད་ལེའུ་བཅོ་བརྒྱད་པ་ཆོས་
ཅན༑ ༑ཁྱོད་ལ་རྒྱུད་ཕྱི་མ་ཞེས་པའི་དོན་ཡོན་དེ། ཁྱོད་འདུས་པའི་རྒྱུད་ཀྱང་ཡིན་ལ་རྩ་རྒྱུད་གསུངས་
པའི་གནས་རྟེན་གཞལ་ཡས་ཁང་དེར་བརྟེན་པ་འཁོར་གྱི་ལྷ་ཚོགས་དེ་ལ་སྟོན་པས་རྩ་རྒྱུད་གསུངས་པའི་དཀྱུས་
ཐོག་གཅིག་ལ་གསུངས་པ་ཡིན་པས་དེ་ལྟར་བརྗོད་པའི་ཕྱིར། ༈ གཉིས་པ་ནི། །འདུས་པའི་རྩ་རྒྱུད་
ཆོས་ཅན། ཁྱོད་ལ་བཤད་རྒྱུད་དུ་ཞིག་ཡོད་པའི་གྲངས་ངེས་བཞག་ཏུ་ཡོད་དེ། འདུས་པའི་རྒྱུད་ཕྱི་མ་
ལེའུ་བཅོ་བརྒྱད་པ་དང་། ལྷ་མོ་བཞིས་ཞུས། །དགོངས་པ་ལུང་སྟོན། རྡོ་རྗེ་ཕྲེང་བ། ཡེ་ཤེས་རྡོ་རྗེ་ཀུན་
ལས་བཏུས་པ་སྟེ་ཡོངས་སུ་གྲགས་པ་ལྔ་དང་། བོད་དུ་མ་བསྒྱུར་བ་ལྷའི་དབང་པོས་ཞུས་པ་དང་དྲུག་ཡོད་
པའི་ཕྱིར། །འདུས་རྒྱུད་ཕྱི་མ་ཆོས་ཅན། ཁྱོད་ཀྱིས་རྩ་རྒྱུད་ཀྱི་དགོངས་པ་ཇི་ལྟར་འགྲེལ་ཚུལ་ཡོད་དེ།
གསང་བ་འདུས་པའི་མཚན་དོན་དང་ཐབས་རྒྱུད་ཀྱི་དབྱེ་བ་དང་རྒྱུད་སྤྱིའི་སྡོམ་ལ་དྲིས་ལན་མཛད་པའི་སྒོ་
ནས་ལེའུ་སོ་སོའི་བརྗོད་བྱ་རྣམས་དྲིས་ལན་གྱིས་བསྙེན་སྒྲུབ་ཡན་ལག་བཞིར་བསྡུས་ནས་གཏན་ལ་འབེབས་
པའི་ཕྱིར། ལྷ་མོ་བཞིས་ཞུས་ཆོས་ཅན། ཁྱོད་ཀྱིས་རྩ་རྒྱུད་ཇི་ལྟར་འགྲེལ་ཚུལ་ཡོད་དེ། གཙོ་བོར་སྲོག་
རྩོལ་གྱི་གནད་རྣམས་གསལ་བར་བསྟན་པའི་སྒོ་ནས་འགྲེལ་པའི་ཕྱིར། །དགོངས་པ་ལུང་སྟོན་ཆོས་ཅན།
ཁྱོད་ཀྱིས་རྩ་རྒྱུད་ཇི་ལྟར་འཆད་ཚུལ་ཡོད་དེ། རྡོར་བཟླས་དང་རྫོགས་རིམ་གྱི་ངེས་དོན་ཟབ་མོ་རྣམས་
དང་དགོངས་པས་བཤད་པ་རྣམས་གསལ་བར་མཛད་པའི་སྒོ་ནས་འཆད་པའི་ཕྱིར། །རྡོ་རྗེ་ཕྲེང་བ་ཆོས་
ཅན༑ ༑ཁྱོད་ཀྱིས་རྩ་རྒྱུད་ཇི་ལྟར་འཆད་ཚུལ་ཡོད་དེ། གཞི་ལ་སྐྱེ་ཤི་བར་དོ་གསུམ་རྩ་རླུང་ཐིག་ལེ་གསུམ་
དང་༑ ༑དབང་གི་ཆིངས་ཆོ་ག་ཉི་ཤུ། བསྐྱེད་རིམ་གྱི་ཆིངས་ཏིང་ངེ་འཛིན་གསུམ་དང་རྣལ་འབྱོར་བཞི་



{27}
དང་དེ་ཉིད་ཞེ་དགུ །ལྷ་སོ་གཉིས་གྱི་གྲངས་ངེས། ཨེ་ཝཾ་མ་ཡཱ་སོགས་ཡི་གེ་བཞི་བཅུའི་གླེང་གཞིས་རྒྱུད་
དོན་ཐམས་ཅད་བསྡུས་ཚུལ། རྫོགས་རིམ་གྱི་ཆིངས་རིམ་པ་ལྔར་མཛད་པ་སོགས་ཀྱི་སྒོ་ནས་འཆད་པའི་
ཕྱིར༑ ༑ཡེ་ཤེས་རྡོ་རྗེ་ཀུན་ལས་བཏུས་པ་ཆོས་ཅན། ཁྱོད་ཀྱིས་རྩ་རྒྱུད་ཀྱི་དགོངས་པ་ཇི་ལྟར་འགྲེལ་
ཚུལ་ཡོད་དེ། བརྗོད་བྱ་རྒྱན་བདུན་དང་སྒྱུ་ལུས་སྒྲུབ་ཚུལ་བསྟན་པའི་སྒོ་ནས་འགྲེལ་པའི་ཕྱིར་རོ། །ཕྱོགས་
མཐུན་གྱི་རྒྱུད་ནི་རྡོ་རྗེ་སྙིང་པོ་རྒྱན་གྱི་རྒྱུད་དང་། སྒྱུ་འཕྲུལ་དྲ་བའི་རྒྱུད་རྣམས་སོ། དཔལ་གསང་བ་འདུས་
པའི་རྩ་རྒྱུད་འཆད་པ་ན། མཚན་བརྗོད་པའི་སྐབས་སུ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་
དང་ཐུགས་ཀྱི་གསང་བ་ཐམས་ཅད་ཀྱི་གནད་རྣམས་འདུས་པར་གསུངས་ཤིང་། བསྟན་པའི་སྙིང་པོ་ཡང་
གནས་མི་གནས་འདི་ཉིད་ཀྱི་བཤད་སྒྲུབ་ཡོད་མེད་ལ་རག་ལས་ཏེ། འཇམ་དཔལ་ཞལ་ལུང་ལས། འདི་
དོན་རྣ་བར་འཕོ་བྱེད་པ། གང་གི་དུས་སུ་གནས་པ་དེར། །སངས་རྒྱས་བསྟན་པ་རིན་ཆེན་ཀྱང་། །གནས་
པར་རབ་ཏུ་བཤད་པ་ཡིན། །བརྒྱུད་པའི་རིམ་པ་འདི་ཆད་ནས། སངས་རྒྱས་བསྟན་པ་ནུབ་པ་རུ། །ཀུན་
གྱིས་རབ་ཏུ་ཤེས་པར་བྱ། །ཞེས་དང༌། གསང་བ་གྲུབ་པ་ལས། དཔལ་ལྡན་འདུས་ལས་མཆོག་གཞན་
མེད༑ ༑འཇིག་རྟེན་གསུམ་གྱི་རིན་ཆེན་འགྱུར། །སྙིང་པོ་ལས་ནི་སྙིང་པོ་མཆོག །རྒྱུད་ཀུན་གྱི་ནི་བླ་
མའི་བླ། །བསྟན་དང་བཤད་པ་རྣམས་གནས་ན། རྫོགས་པའི་རྣལ་འབྱོར་རིམ་པ་ཉིད། །འདུས་པ་གང་
གིས་མི་ཤེས་པ། དེ་ཡིས་དངོས་གྲུབ་ཇི་ལྟར་འགྲུབ། །ཐེ་ཚོམ་ཐམས་ཅད་གཅོད་བྱེད་ཅིང་། །མི་ཤེས་
རབ་རིབ་སེལ་བྱེད་པ། །སངས་རྒྱས་རིན་ཆེན་ཟ་མ་ཏོག །དཔལ་ལྡན་འདུས་པ་ཡོངས་སྤངས་ནས། །རྣམ་
རྟོག་དུ་མས་བརྟགས་པ་ཡིས། །རྨོངས་པ་དངོས་གྲུབ་འདོད་གྱུར་པ། །མཁའ་ལ་ཁུ་ཚུར་རྡེག་པ་དང་།
སྨིག་རྒྱུའི་ཆུ་ལ་འཐུང་བ་བཞིན། །ཞེས་དང༌། སྒྲོན་གསལ་ལས་ཀྱང་། །ཇི་སྲིད་ཡར་ལ་ཧའི་བར། །ཀ་
ཁ་བྷ་མཐའ་ཎ་ཇའི་མཐའ། །ར་བྷའི་མཐའ་དང་མ་མཐར་བཅས། །དེ་དེའི་རྩ་བ་ཡི་གེ་གསུམ། །ཐུབ་
པ་ཆེན་པོས་ཆོས་ཕུང་པོ། །བརྒྱད་ཁྲི་བཞི་སྟོང་གསུངས་པ་ཡི། །དཔལ་ལྡན་འདུས་འདི་སྣོད་ཡིན་ཏེ། །དེ་
བས་དེ་ནི་རྒྱུད་ཀྱི་རྩེ། །ཞེས་པ་ལྟར། །གསལ་བྱེད་ཀ་ལ་སོགས་པའི་ཡི་གེའི་མཐའ་ཅན་ཙམ་དུ་མ་ཟད་
དབྱངས་ཀྱི་ཡི་གེ་རྣམས་ཀྱི་མཐའ་ཅན་གྱི་རྒྱུད་སྡེ་ཀུན་གྱི་ཡང་རྩ་བར་བསྟན་ཅིང༌། རྩ་བ་ཡི་གེ་གསུམ་



{28 }
ནི་གསང་བ་འདུས་པའི་འདུ་རྒྱུ་གསང་བ་གསུམ་འབྲུ་གསུམ་སྟེ་སྐུ་གསུང་ཐུགས་ལ་རྒྱུད་ཕྱི་མར་བཤད་པས་
འདུ་རྒྱུའི་སྒོ་ནས་འདུ་བ་ངོས་གཟུང་བ་ཡིན་ནོ། །དེས་ནི་འདུལ་པའི་རྒྱུད་སྡེ་ཐམས་ཅད་ཀྱི་རྩ་བར་སྟོན་
ཏེ༑ ༑ཤིང་སྡོང་པོ་ལ་ཡལ་འདབ་ལོ་མ་སོགས་དུ་མ་ཡོད་ཀྱང་གང་དུ་འདུ་བའི་གནས་རྩ་བ་ཡིན་པ་ལྟར།
རྒྱུད་སྡེ་རྣམས་ལ་དོན་མི་འདྲ་བ་དུ་མ་ཞིག་ཡོད་ཀྱང་། །དེ་དག་གི་གནད་མཐར་གཏུགས་ན་འདུས་པའི་
ལམ་དུ་འདུ་བས་ན་རྒྱུད་སྡེ་ཀུན་གྱི་རྩ་བ་དང་། མདོ་སྡེ་རྣམས་སུ་ཐབས་ཤེས་ཀྱི་ལམ་གྱི་ཆ་མི་འདྲ་བ་ཇི་
སྙེད་ཡོད་ཀྱང་དེའི་གནད་མཐར་ཐུག་པའང་འདིར་འདུ་བས་མདོ་སྡེ་ཀུན་གྱི་ཟ་མ་ཏོག་ཏུ་གསུངས་སོ། །དེར་
མ་ཟད། །དམར་ནག་གི་རྒྱུད་དག་ལས་ཀྱང་། །རྒྱུད་ཀྱི་མཐར་ཐུག་འདུས་པ་སྟེ། །མ་བྱུང་འབྱུང་བར་
མི་འགྱུར་རོ། །ཞེས་འདུས་པའི་བསྟན་པ་དང་མཇལ་བ་ཆེས་ཤིན་ཏུ་རྙེད་པར་དཀའ་ཞིང་རྙེད་ན་དོན་ཡང་
ཤིན་ཏུ་ཆེ་ལ། འདུས་པའི་ལམ་ལ་ཐོས་བསམ་སྒོམ་པའི་སྒོ་ནས་ཉམས་ལེན་དུ་དངོས་སུ་བྱེད་པ་ལྟ་ཅིས།
མཚན་ཙམ་ཡང་ཐོས་པ་དང་ཡིད་ལ་དྲན་པ་ཙམ་ཞིག་ལ་ཡང་རྡོ་རྗེ་འཆང་དང་འདྲ་བར་ཕྱག་བྱ་བའི་གནས་
སུ་གསུངས་ཏེ། འདུས་པའི་རྒྱུད་ཕྱི་མ་ལས། གང་གིས་གཙོ་བོ་སྒྲུབ་པ་པོ་མཐོང་རེག་པ་དང༌། ལེགས་
པར་དྲན་དང་མིང་ཙམ་ངེས་པར་ཐོས་པ་དང་། །དད་པར་བྱེད་ཅིང་ཕྱོགས་གཅིག་ཙམ་ཞིག་འཛིན་པ་དག་
བྱང་ཆུབ་རྡོ་རྗེ་འདྲར་བལྟ་དེ་ལ་ཕྱག་འཚལ་ལོ། །ཞེས་སོ། དེ་བས་ན་སྐལ་བ་དང་ལྡན་ཞིང་བློ་གྲོས་ཆེ་
ལ་མཛངས་པའི་སྐྱེས་བུ་རྣམས་ཀྱིས་ཚུལ་འདི་ལ་འབད་རྩོལ་ཆེན་པོས་ལེགས་པར་འདྲིས་པར་བྱོས་ལ་ནམ་
ཞག་གཏན་གྱི་འདུན་མ་སྒྲུབ་པར་གྱིས་ཤིག །རྒྱུད་ཀྱི་སྟོན་པ་རྡོ་རྗེ་འཆང་གིས་རྩ་རྒྱུད་ཀྱི་སྒོ་ལ་མཐའ་དྲུག་
ཚུལ་བཞིས་རྒྱས་བཏབ་པའི་དོན་རྣམས་གང་ཟག་སུ་རུང་རུང་གིས་ནམ་ཡང་རྟོགས་པར་མི་ནུས་པ་དེའི་
ཕྱིར༑ ༑་རྗེ་བཙུན་འཕགས་པ་ཡབ་སྲས་ཀྱི་གཞུང་ལ་རིང་དུ་སྦྱངས་པས་དོན་གྱི་དཀའ་གནད་ལེགས་པོར་
ཐོན་པའི་མན་ངག་ལ་བརྟེན་ནས་བཤད་པའི་རྒྱུད་རྣམས་དང་ཤན་སྦྱར་བའི་ལྡེ་མིག་གིས། རྩ་རྒྱུད་ཀྱི་སྒོ་
ལེགས་པར་འབྱེད་པ་ཞིག་བྱུང་ན་རྒྱུད་ཀྱི་གདམས་ངག་ལ་མི་འཇིགས་པའི་སྤོབས་པ་མཆོག་ཐོབ་པར་འགྱུར་
ལ༑ ༑དེ་ལྟར་ངེས་པའི་སྟོབས་ཀྱིས་རྒྱུད་གཞན་རྣམས་ཀྱི་དགོངས་དོན་མཐའ་དག་མ་འདྲེས་པར་ཤེས་
པར་འགྱུར་རོ། །དེ་ལ་དགོངས་ནས་མཁས་གྲུབ་ཐམས་ཅད་མཁྱེན་པས། དེ་ཡང་གསང་འདུས་ལ་སྔོན་



{23}
དུ་གོ་བ་ཆགས་ན་གཞན་རྣམས་ལ་གོ་བ་འབད་མེད་དུ་འཆགས་དེ་ལས་བཟློག་ན་དེ་ཙམ་དུ་ཕན་ཆུང་བར་
ཡོད་པས་སྔོན་ལ་འདུས་པ་ལ་འཁྲིད་པ་ཡིན་གསུངས་སོ། །དེས་ན་རྩ་བཤད་ལེགས་པར་སྦྱར་བའི་ཚུལ་
འདི་ཉིད་རྒྱུད་དོན་རྟོགས་པ་ལ་མེད་མི་རུང་གི་མན་ངག་མཆོག་ཏུ་ཡིད་ལ་ཆོངས་ཤིག །འདུས་པའི་དགོངས་
པ་འགྲེལ་པའི་བཤད་སྲོལ་ལ། སློབ་དཔོན་འཕགས་པ་ཀླུ་སྒྲུབ་ཀྱི་ལུགས་དང་། གྲུབ་ཆེན་སངས་རྒྱས་ཡེ་
ཤེས་ཞབས་དང་། སློབ་དཔོན་ཀུན་སྙིང་དང་། ཤཱནྟི་པའི་ལུགས་དང་བཞི་ཡོད་པ་ལས་འདིར་ནི་ལུགས་
ཐབས་ཅད་ཀྱི་ནང་ནས་མཆོག་ཏུ་གྱུར་པ་འཕགས་པའི་ལུགས་བཞིན་བཤད་པ་ཡིན་ནོ། ༈ གཉིས་པ་
ལ་གཉིས། རྩ་བཤད་ཀྱི་རྒྱུད་ངོས་གཟུང་བ་དང་། བཤད་རྒྱུད་ཀྱིས་རྩ་རྒྱུད་ཇི་ལྟར་བཤད་ཚུལ་ལོ། །དང་
པོ་ནི། བདེ་མཆོག་གི་རྒྱུད་ཆོས་ཅན། །ཁྱོད་ཀྱི་དབྱེ་བ་བཞག་ཏུ་ཡོད་དེ། །རྒྱུད་རྒྱས་པ་ཤོ་ལོ་ཀ་འབུམ་
ཕྲག་གསུམ་པ་དང་། འབྲིང་ཤོ་ལོ་ཀ་འབུམ་པ་དང་། བསྡུས་པ་ཉུང་ངུའི་རྒྱུད་ཤོ་ལོ་ཀ་བདུན་བརྒྱ་པ་ཨཱ་
ལི་ཀཱ་ལི་ལྔ་བཅུ་དང་ལྔ་བཅུ་སྤྱིའི་དེ་ཉིད་དང་ལྡན་པའི་ལེའུ་ང་གཅིག་ཅན་དང་གསུམ་ཡོད་པའི་ཕྱིརཏེ། ཧེ་
རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་ཕྱུང་། རྒྱུད་ཀྱི་སྙིང་པོ་བསྡུས་པ་ཡིན།
ཞེས་སོ། བདེ་མཆོག་ཉུང་ངུའི་རྩ་རྒྱུད་ཆོས་ཅན། ཁྱོད་ཀྱི་བཤད་རྒྱུད་ཀྱི་གྲངས་ངེས་བཞག་ཏུ་ཡོད་དེ།
ཐུན་མོང་མིན་པའི་བཤད་རྒྱུད་རྡོ་རྗེ་མཁའ་འགྲོ་དང་། སྡོམ་པ་འབྱུང་བ་དང་། མངོན་བརྗོད་བླ་མ་དང་།
རྣལ་འབྱོར་མ་ཀུན་སྤྱོད་དང་བཞི་ཡོད་པ་གང་ཞིག །ཐུན་མོང་བའི་བཤད་རྒྱུད་སཾ་བྷུ་ཊ་དང་བཅས་ལྔར་
གྲངས་ངེས་པའི་ཕྱིར། །རྟགས་གཉིས་ཀ་གྲུབ་སྟེ། །མི་ཐུབ་ཟླ་བས། མཁའ་འགྲོ་འབྱུང་བ་ཀུན་སྤྱོད་
དང༌༑ ༑དེ་བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་ནི། །བཤད་པའི་རྒྱུད་དུ་ཤེས་
པར་བྱ། །ཞེས་དང་། སྦས་དོན་ཀུན་གསལ་ལས། །དེ་ལྟར་བྱས་ན་བཤད་རྒྱུད་ལྔ་ཡོང་བས་རྒྱུད་དང་
ཞེས་པའི་དང་ནི་སོ་སོར་འབྱེད་པའི་དང་དུ་བྱའོ། །ཞེས་པ་ལྟར། ཐུན་མོང་བའི་བཤད་རྒྱུད་ཁ་སྦྱོར་དང་
ལྔ་ཡོད་ཀྱང་མཁའ་འགྲོ་སོགས་བཞི་པོ་ནི་ཐུན་མོང་མིན་པའི་བཤད་རྒྱུད་དུ་ཤེས་པར་བྱའོ། །ཞེས་པའི་
དོན་ཡིན་ནོ། །དེ་ལ་སྤྱིར་མཁའ་འགྲོ་ལ་རྡོ་རྗེ་མཁའ་འགྲོ་དང་མཁའ་འགྲོ་རྒྱ་མཚོ་གཉིས་ཡོད་པ་ལས་དང་
པོ་ཡིན་ལ། འབྱུང་བ་ལ་ཡང་སྡོམ་པ་འབྱུང་བ་དང་ཧེ་རུ་ཀ་མངོན་འབྱུང་དང་ཕག་མོ་མངོན་འབྱུང་གསུམ་



{30}
ལས་དང་པོ་ནི་བཤད་རྒྱུད་ཡིན་ལ་གསུམ་པ་ནི་མངོན་བརྗོད་ལས་ལོགས་སུ་ཕྱུང་བ་ཡིན་པས་མངོན་བརྗོད་
བླ་མ་ལས་ལོགས་པའི་བཤད་རྒྱུད་མིན་ནོ། །བདེ་མཆོག་རྩ་རྒྱུད་གསུངས་པའི་གནས་ནི་མངོན་བརྗོད་ཀྱི་
འགྲེལ་པ་ནས་རི་རབ་ཀྱི་རྩེར་གསུངས་པར་བཤད་པ་ལྟར་རི་རབ་ཀྱི་སྟེང་དུ་རྟེན་དང་བརྟེན་པའི་དཀྱིལ་
འཁོར་སྤྲུལ་ཏེ་ཞལ་མཛམ་བུ་གླིང་ལ་ཕྱོགས་པས་གསུངས་པའི་དཀྱིལ་འཁོར་ད་དུང་ཡང་མ་བསྡུས་པར་
ཡོད་པས་བྱིན་རླབས་ཀྱི་ཚན་ཁ་ཤིན་ཏུ་ཆེ་བའི་རྒྱུ་མཚན་དེ་ཡིན་ནོ། །གཉིས་པ་ནི། ཉུང་ངུའི་རྩ་རྒྱུད་
ཆོས་ཅན། །རྡོ་རྗེ་མཁའ་འགྲོས་ཁྱོད་ཀྱི་དགོངས་པ་འགྲེལ་ཚུལ་ཡོད་དེ། སྣོད་རུང་བྱེད་པ་དབང་གི་སྐོར་
དང༌༑ ༑བསྐྱེད་རིམ་དང་། འཁོར་ལོ་བཞི་ལ་བརྟེན་པའི་ཚུལ་གྱིས་གཏུམ་མོའི་རྣལ་འབྱོར། །ཡབ་ཀྱི་
རྩ་སྔགས་ཀྱི་ངེས་དོན་དང་། བདེ་སྟོང་གི་ཐབས་ཤེས་དང་། ཕྱག་རྒྱ་མ་བཞིའི་དབྱེ་བ་དང་། བཅུད་
བཅིངས་ཚུལ། ཀར་ནའི་བྱེད་པ་སོགས་གསལ་བར་བསྟན་པའི་སྒོ་ནས་འགྲེལ་པའི་ཕྱིར། དེ་ཆོས་ཅན།
སྡོམ་པ་འབྱུང་བས་ཇི་ལྟར་འགྲེལ་ཚུལ་ཡོད་དེ། མཐུན་ཡུལ་གསུམ་དང་མཐུན་པའི་བསྐྱེད་རིམ་སྒོམ་ཚུལ་
དང་༑ ༑རྫོགས་རིམ་གྱི་རིམ་པ་ཕྱི་མ་གསུམ་དང་། མགོན་པོ་ལྔའི་རླུང་དང་། རླུང་དང་སྔགས་ཀྱི་དེ་
ཉིད་དང༌། སྙིང་གར་སྔགས་ཐིག་སྒོམ་ཚུལ་དང༌། སྲོག་དྷ་ཏིར་འཛུད་པའི་ཐབས་ལ་བརྟེན་ནས་བདེ་
སྟོང་སྦྱོར་ཚུལ། ཕྱག་རྒྱའི་སྲོག་རྩོལ་དང་། དྲོད་ཐོབ་པས་སྤྱོད་པ་བྱེད་ཚུལ་རྣམས་གསལ་བར་གཏན་
ལ་འབེབས་པའི་ཕྱིར། །དེ་ཆོས་ཅན། མངོན་བརྗོད་བླ་མས་ཇི་ལྟར་འགྲེལ་ཚུལ་ཡོད་དེ། བསྐྱེད་རིམ་
བསྒོམ་པའི་གནས་དང་། ཚོགས་བསག་ཚུལ། །ཕུང་ཁམས་སྐྱེ་མཆེད་བྱིན་གྱིས་བརླབ་ཚུལ། ཐུན་མོང་
དང་ཐུན་མོང་མ་ཡིན་པའི་བསྲུང་འཁོར་གཉིས་དང་། སྟོང་ཉིད་སྒོམ་སྟེ་འབྱུང་བཞི་རི་རབ་བསྐྱེད་པའི་
སྟེང་དུ་རྟེན་བརྟེན་པ་བསྐྱེད་ཚུལ་དང་། གཏུམ་མོ་དང༌། རྣལ་འབྱོར་ཆེན་པོ་དང༌། བདག་བྱིན་རླབས་
སྒྲུབ་ཚུལ་སོགས་གཏན་ལ་འབེབས་པའི་ཕྱིར། །དེ་ཆོས་ཅན། རྣལ་འབྱོར་མ་ཀུན་སྤྱོད་ཀྱིས་ཇི་ལྟར་འགྲེལ་
ཚུལ་ཡོད་དེ། །ཕྱི་ནང་གི་དཀྱིལ་འཁོར་སོགས་བསྐྱེད་རིམ་ཡན་ལག་དང་བཅས་པ་དང༌། ལྷན་སྐྱེས་ཀྱི་
ཡེ་ཤེས་ཀྱི་བསྔགས་པ་དང་། རྫོགས་རིམ་རྣལ་འབྱོར་ཆེན་པོ་དང་། སྤྱོད་པ་བྱ་ཚུལ་རྣམས་གཏན་ལ་
འབེབས་པའི་ཕྱིར། །དེ་ཆོས་ཅན། ཁ་སྦྱོར་གྱིས་ཇི་ལྟར་འགྲེལ་ཚུལ་ཡོད་དེ། །དབང་བསྐུར་བའི་ཚུལ་



{31}
དང་༑ ༑ར་ཧ་སྱ་སོགས་ཀྱི་བཤད་པ་དང་། ཡུལ་ཉེར་བཞི་ནང་ལུས་ལ་སྦྱར་ཚུལ། དཔྱིད་ཐིག་དང་
འཁོར་ལོ་བཞིའི་ཡི་གེའི་གཙོ་བོ་རྣམས་དང་། རྩ་ཁམས་དང་། འབྱུང་བ་རིམ་བརྩེགས་དང་སྦྱིན་སྲེག་
སོགས་ནང་ལ་སྦྱར་བ་དང་། གཏུམ་མོའི་རྣལ་འབྱོར་དང་། དགའ་བཞི་དང་བདེ་སྟོང་སྦྱར་ཚུལ་སོགས་
གསལ་བར་བསྟན་པའི་སྒོ་ནས་འགྲེལ་བའི་ཕྱིར་རོ། ཕྱོགས་མཐུན་གྱི་རྒྱུད་ནི། མཁའ་འགྲོ་རྒྱ་མཚོ་དང་།
ཧེ་རུ་ཀ་མངོན་འབྱུང་། རྣལ་འབྱོར་མ་བཞི་ཞལ་སྦྱོར་བ་རྣམས་ཡིན་ནོ། དགོངས་འགྲེལ་གྱི་བཤད་སྲོལ་
ཡང་༑ ༑གྲུབ་ཆེན་ལཱ་ཧི་པ་དང༌། ནག་པོ་སྤྱོད་པ་དང་། དྲིལ་བུ་པའི་ལུགས་གསུམ་ཡོད་པ་ལས་འདིར་
ལཱ་ཧི་པའི་ལུགས་ཀྱི་རྗེས་སུ་འབྲངས་ཏེ་བཤད་པ་ཡིན་ནོ། ༈ གཉིས་པ་ལ་བཞི། །མ་སྨིན་པ་སྨིན་པར་
བྱེད་པའི་དབང་ཇི་ལྟར་བྱ་ཚུལ། སྨིན་པ་དག་པར་བྱེད་པའི་ཐབས་དམ་ཚིག་དང་སྡོམ་པ་བསྲུང་ཚུལ། སྨིན་
ཅིང་དག་པས་ས་ལམ་ཇི་ལྟར་བགྲོད་ཚུལ། བགྲོད་པ་མཐར་ཕྱིན་པའི་འབྲས་བུ་མངོན་དུ་བྱེད་ཚུལ་ལོ།
དང་པོ་ལ་གཉིས། ལམ་སྡུད་པའི་སྤྱིའི་ཆིངས་བཤད་པ་དང་། འཇུག་པའི་སྒོ་ཉིད་བསྟན་པའོ། དང་པོ་
ནི༑ ༑རྣལ་འབྱོར་བླ་མེད་ཀྱི་རྒྱུད་ཆོས་ཅན། ཁྱོད་ལས་གསུངས་པའི་དོན་རྣམས་ཆིངས་སུ་ཇི་ལྟར་སྡུད་
ཚུལ་ཡོད་དེ། ཆོ་ག་ལྔའི་སྒོ་ནས་དང༌། རྒྱུད་གསུམ་གྱི་སྒོ་ནས་དང་། ཚུལ་བཞི་དང་དོན་ཚན་ལྔའི་སྒོ་
ནས་སྡུད་ཚུལ་དང་གསུམ་ཡོད་པའི་ཕྱིར། དང་པོ་གྲུབ་སྟེ། སྨིན་བྱེད་དབང་གི་ཆོ་ག །དག་བྱེད་དམ་
ཚིག་གི་ཆོ་ག །བླ་མ་ལས་རྒྱུད་མཉན་ནས་མཚན་ཉིད་ཤེས་བྱེད་ཀྱི་ཆོ་ག །བྱང་ཆུབ་འགྲུབ་པར་བྱེད་པ་
སེམས་སྦྱང་བའི་ཆོ་ག །མཐར་ཕྱིན་པའི་ཐབས་སྤྱོད་པ་དག་པའི་ཆོ་ག་དང་ལྔ་ཡིན་པའི་ཕྱིར་ཏེ། སྐལ་
བཟང་རྡོ་རྗེའི་ལམ་རིམ་ལས། སྐལ་བ་དང་ལྡན་གང་ཟག་གིས། བླ་མ་དམ་པར་གྱུར་པ་ལ། སེམས་
བསྐྱེད་སྡོམ་བླང་དབང་ནོད་ཅིང་། དེ་ཉིད་བསྲུང་དང་མཚན་ཉིད་ཤེས། སེམས་སྦྱང་སྤྱོད་པ་དག་པ་དང༌།།
ཆོ་ག་ལྔ་ཡི་མཚན་ཉིད་དོ། ཞེས་སོ། གཉིས་པ་གྲུབ་སྟེ། རྒྱུ་རྒྱུད་རིན་པོ་ཆེ་ལྟ་བུའི་གང་ཟག་སོགས་གང་
ཟག་ལྔ་ཡིས་དབང་ལེགས་པར་ཐོབ་པ་དང་། ཐབས་རྒྱུད་ཐོས་བསམ་གྱིས་རྒྱུད་དོན་ལེགས་པར་ངེས་པར་
བྱས་ཏེ་རིམ་གཉིས་ཀྱི་ལམ་ལ་རབ་ཏུ་འབད་པས། འབྲས་རྒྱུད་མི་སློབ་ལམ་མངོན་དུ་བྱེད་པ་ཡིན་པའི་
ཕྱིར་ཏེ། རྒྱན་བདུན་དགྲོལ་བ་ལས། རྣལ་འབྱོར་རྒྱུད་ཚུལ་གང་ལ་ཡང་། རྒྱུད་ཚུལ་རྣམ་པ་གསུམ་དུ་



{2}
སྣང་༑ ༑རྒྱུ་ཡི་རྒྱུད་དང་ཐབས་ཀྱི་རྒྱུད། འབྲས་བུའི་རྒྱུད་ཅེས་མཁས་རྣམས་བཤད། ཅེས་སོ། །གསུམ་
པ་གྲུབ་སྟེ། །ཆགས་བྲལ་གྱི་ཐེག་པས་འདོད་ཁམས་སུ་ཚེ་དེ་ལ་འཚང་རྒྱ་བའི་ཚུལ་བཞི་དཔེར་མཛད་ནས།
ཆགས་ཅན་གྱི་ཐེག་པས་ཚེ་གཅིག་ལ་འཚང་རྒྱ་བའི་ཚུལ་ལ་ཡང་། རྒྱུད་དང་གླེང་གཞི་དང་ངེས་ཚིག་དང་
རྒྱུའི་ཚུལ་དང་བཞིར་ངེས་པའི་ཕྱིར་ཏེ། དེ་ཡང་རྒྱུད་ཀྱི་ཚུལ་ནི་ཆགས་བྲལ་གྱི་ཐེག་པས་འཚང་རྒྱ་བ་ལ་
མིའི་རྒྱུད་དུ་འཁྲུངས་པ་དགོས་པ་བཞིན་དུ་འདིར་ཡང་རང་ལ་ཐ་མལ་བར་སྣང་བ་ཐམས་ཅད་བསལ་ཏེ་
དག་པ་ལྷའི་རྣམ་རོལ་དུ་ཤར་བའི་བསྐྱེད་རིམ་གྱིས་རྒྱུད་སྨིན་པར་བྱས་ཏེ། གླེང་གཞིའི་ཚུལ་ནི་ཁབ་ན་
གནས་པའི་ཚེ་རྟགས་དང་ཆ་ལུགས་སྣ་ཚོགས་ཡོད་ཀྱང་བྱུང་བའི་ཚེ་རབ་བྱུང་གི་རྟགས་དང་ཆ་ལུགས་རྣམ་
པར་གཅིག་ཏུ་གྱུར་པ་ལྟར། རིགས་ལྔ་སོགས་ལྷའི་རྣམ་རོལ་སྣ་ཚོགས་ཡོད་པ་ཐམས་ཅད་གསང་ཆེན་
རིགས་གཅིག་ཏུ་རྟོགས་པའི་རྫོགས་རིམ་མཆོག་ལ་ལེགས་པར་འབད་པ་དང་། ངེས་ཚིག་གི་ཚུལ་ནི་ཆགས་
བྲལ་གྱི་ཐེག་པར་འདུལ་བའི་ཀུན་སྤྱོད་གཙང་མ་ལ་ངེས་པར་གནས་དགོས་པ་བཞིན་དུ་ཆགས་ཅན་གྱི་ཐེག་
པར་ཞུགས་པ་ལ་དབང་བསྐུར་བ་དང་དམ་ཚིག་ལ་གནས་པ་ངེས་པར་དགོས་ཤིང་། རྒྱུའི་ཚུལ་ནི་རྟེན་འདི་
ལ་འབྲས་བུ་རྫོགས་པའི་བྱང་ཆུབ་ཏུ་འཚང་རྒྱ་བར་འདོད་ནས་ཆོས་སྤྱོད་པའི་ཉེ་རྒྱུ་དགོས་པ་ལྟར་ལམ་ལ་
བོགས་མྱུར་དུ་འབྱིན་པའི་ཉེ་རྒྱུ་སྤྱོད་པ་གསུམ་གང་རུང་སྤྱོད་པ་ལས་འབྲས་བུ་མངོན་དུ་བྱེད་པ་ཡིན་ཏེ། སྒྲོན་
གསལ་ལས། འདོད་ཆགས་ཆོས་ཀྱི་ཚུལ་གྱིས་ནི། དོན་གསལ་རྟོགས་ཕྱིར་བཤད་པར་བྱ། །རིགས་
ལྔའི་སངས་རྒྱས་སྐྱེད་པ་ནི། རྒྱུད་ཅེས་བྱ་བ་ཡིན་པར་བརྗོད། སླར་ཡང་རིགས་གཅིག་གྱུར་པ་ནི། གླེང་
གཞི་ཡིན་པར་རབ་ཏུ་བསྟན། རྡོ་རྗེ་ལ་སོགས་གཟུང་བ་ཉིད། ངེས་པའི་ཚིག་ནི་ཡིན་པར་བཤད། །སྒེག་
པ་ལ་སོགས་སྤྱོད་པ་ནི། རྒྱུ་ཞེས་བྱ་བ་ཡིན་པར་བཤད། ཅེས་སོ། དེ་ལྟར་ཚུལ་བཞིའི་དོན་རྣམས་དབང་ ་
བསྐུར་བ་ཐོབ་པ་དང་། ཁས་བླངས་པའི་དམ་སྡོམ་བསྲུང་བ་དང་། ལམ་རིམ་པ་གཉིས་སྒོམ་ཚུལ་དང་། །
བོགས་འདོན་པའི་ཐབས་སྤྱོད་པ་གསུམ་ལ་སློབ་ཚུལ་དང་། འབྲས་བུ་མངོན་དུ་བྱེད་ཚུལ་ཏེ་དོན་ཚུལ་ལྔར་
བསྡུས་པ་ཡིན་ནོ། །དེས་ན་བླ་མེད་ཀྱི་རྒྱུད་དོན་ཐམས་ཅད་ཚུལ་བཞི་དང་དོན་ཚན་ལྔའི་སྒོ་ནས་གཏན་ལ་
ཕབ་ཚུལ་འདི་ཉིད་སྡུད་ཚུལ་དུ་མའི་ནང་ནས་ཁྱད་པར་དུ་འཕགས་ཤིང་། རྗེ་བླ་མས་ཀྱང་དེ་བཞིན་དུ་མཛད་



(༧)
པར་སྣང་བས་དཔྱོད་ལྡན་རྣམས་ཀྱིས་དེ་ལྟར་དུ་སྡུད་པ་ལ་མཁས་པར་བྱ་དགོས་པ་ཡིན་ནོ། བླ་མེད་ཀྱི་
རྒྱུད་དོན་རྣམས་ཆིངས་སུ་སྡུད་པ་ལ་ཆོས་ཅན། དགོས་པ་ཡོད་དེ་རྒྱུད་དོན་གོང་འོག་དཀྲུགས་པ་དང་གབ་
པ་དང་སྦས་པའི་དོན་རྣམས་གང་ཟག་གཅིག་འཚང་རྒྱ་བའི་ཆ་རྐྱེན་དུ་འདྲིལ་ཤེས་པའི་སྒོ་ནས། རྒྱུད་དང་
དགོངས་འགྲེལ་གྱི་བསྟན་བཅོས་རྣམ་པར་དག་པ་རྣམས་གདམས་ངག་མཆོག་ཏུ་འཆར་བའི་ཆེད་ཡིན་པའི་
ཕྱིར༑ ༑བླ་མེད་ཀྱི་ཆེད་དུ་བྱ་བའི་གདུལ་བྱ་ལ། པདྨ་དང་། པད་དཀར་དང་། ཨུཏྤལ་དང་། ཙན་དན་
ལྟ་བུའི་གང་ཟག་བཞི་དང༌། ཆེས་མཆོག་གི་གདུལ་བྱ་རིན་པོ་ཆེ་ལྟ་བུའི་གང་ཟག་གཅིག་བཅས་ལྔ་ཡོད།
ས་མཚམས་ནི་ལམ་མ་ཞུགས་ནས་སྒྱུ་ལུས་འོག་མ་མ་ཐོབ་བར་དུ་ཡོད། ལམ་ཐུན་མོང་བ་ནས་བཟུང་སྟེ་
སྨིན་གྲོལ་གྱི་ལམ་རྣམས་སྟན་ཐོག་གཅིག་ཏུ་ཉམས་སུ་བླངས་པ་ལ་བརྟེན་ནས་སྙིགས་དུས་ཀྱི་ཚེ་ཐུང་འདིའམ་
སྤྱོད་པ་གསུམ་གང་རུང་མ་གྲུབ་པས་བར་དོར་མཆོག་འགྲུབ་ངེས་ཀྱི་རིགས་སུ་གནས་པའི་གང་ཟག་དེ། རིན་
པོ་ཆེ་ལྟ་བུའི་གདུལ་བྱའི་མཚན་ཉིད་ཡིན་ནོ། ༈ གཉིས་པ་ལ་གསུམ། སྔགས་ཀྱི་འཇུག་སྒོ་དབང་ཡིན་
པར་བསྟན་པ། བླ་སློབ་ཕན་ཚུན་བརྟག་དགོས་པར་བསྟན་པ། དབང་གི་རྣམ་གཞག་དངོས་བཤད་པའོ།
དང་པོ་ནི། སྔགས་ཀྱི་ཆེད་དུ་བྱ་བའི་གདུལ་བྱ་ལམ་ཐུན་མོང་བས་རྒྱུད་ལེགས་པར་སྦྱངས་ཟིན་པ་དེ་ཆོས་
ཅན༑ ༑ཁྱོད་སྔགས་ལ་ཇི་ལྟར་འཇུག་པའི་ཚུལ་ཡོད་དེ། སློབ་དཔོན་མཚན་ཉིད་ཀུན་ལྡན་གྱི་སྤྱན་སྔར་
སྨིན་བྱེད་རྒྱུའི་དབང་བརྡ་དོན་ལེགས་པར་སྤྲད་པ་ཐོབ་པའི་སྒོ་ནས་འཇུག་དགོས་པའི་ཕྱིར། ཕྱག་ཆེན་
ཐིག་ལེ་ལས། དང་པོར་རེ་ཞིག་གང་ཚེ་སློབ། །ལན་གཅིག་དབང་རྣམས་ཀྱིས་ནི་བསྐུར། དེ་ཚེ་གསང་
ཆེན་བཤད་པ་ཡི། ངེས་པར་སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་
མར་མེད་ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་
དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་པ་ཐམས་ཅད་ཀྱིས།
བླ་མ་ལས་ནི་དབང་དོན་ཞུ། །ཞེས་དང༌། རྡོར་ཕྲེང་ལས། ཐོག་མར་སློབ་མ་གང་གི་ཚེ། །བློ་ལྡན་ཡང་
དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར། །དེ་ཡི་ཚེ་ན་སྣོད་དུ་འགྱུར། །ཞེས་སོགས་
གསུངས་པ་ལྟར་དང་། སྔགས་རིམ་ཆེན་མོ་ལས། རྒྱུད་སྡེ་ནས་བཤད་པའི་དཀྱིལ་འཁོར་མཚན་ཉིད་



{4}
དང་ལྡན་པར་གོ་རིམ་འགངས་ཅན་རྣམས་མ་འཁྲུགས་པར་ཆོ་ག་ཚང་བས་དབང་བསྐུར་ན་ཡང་དག་པའི་
གདམས་ངག་གི་སྣོད་དུ་རུང་བ་སོགས་ཀྱི་ཡོན་ཏན་འབྱུང་གི །དེ་ལས་གཞན་པའི་ཆོ་གས་ནི་འབྲས་བུ་
སྐུ་བཞིའི་ས་བོན་ཁྱད་པར་ཅན་ཡང་མི་ཐེབས་ཤིང་དངོས་གྲུབ་འགྲུབ་པའི་གེགས་སྒོ་གསུམ་གྱི་དྲི་མ་ཡང་
འཁྲུད་མི་ནུས་ལ། གདམས་པའི་མཆོག་རྒྱུད་དང་དགོངས་འགྲེལ་ཟབ་མོ་ཉན་པ་ལ་སོགས་པའི་སྣོད་དུ་
ཡང་སྒྲུབ་མི་ནུས་པས་རྡོ་རྗེ་ཐེག་པའི་རྨང་འཇུགས་པ་འདིའི་སྐབས་སུ་འབད་པར་རིགས་སོ། ཞེས་རང་
ཅག་རྣམས་ལ་ཤིན་ཏུ་བརྩེ་བས་འདོམས་པར་མཛད་པ་ལགས་སོ། ༈ གཉིས་པ་ནི། སློབ་དཔོན་དང་
སློབ་མ་གཉིས་ཆོས་ཅན། ཁྱོད་གཉིས་ཕན་ཚུན་ལེགས་པར་བརྟགས་ཏེ་འབྲེལ་བ་འཇོག་དགོས་ཏེ། སློབ་
དཔོན་གྱིས་སློབ་མ་མ་བརྟག་པར་སུ་རུང་རུང་ལ་དབང་བསྐུར་ན་སྣོད་མིན་གྱིས་དམ་ཚིག་སྲུང་བར་མི་ནུས་
པས་འདི་ཕྱི་གཉིས་ཀར་ཕུང་ལ། དེའི་ཕྱིར་སྣོད་མིན་ལ་གསང་བ་སྒྲོག་པའི་ཉེས་པས་རང་གི་དམ་ཚིག་
ཉམས་ཤིང་དངོས་གྲུབ་རྒྱང་རིང་དུ་བྱེད་པ་དང་བགེགས་ཀྱིས་འཚེ་བ་སོགས་ཀྱི་གནོད་པ་འབྱུང་བ་གང་
ཞིག ༑སློབ་མས་ཀྱང་སློབ་དཔོན་མ་བརྟག་པར་སུ་འཕྲད་འཕྲད་ལས་དབང་མནོས་ན་ལོག་པའི་བཤེས་
གཉེན་གྱིས་བསླུ་བ་དང་། སློབ་དཔོན་གྱི་དམ་ཚིག་རྣམས་ཀྱང་བསྲུང་བར་མི་ནུས་པས་དངོས་གྲུབ་ཀྱི་རྩ་
བ་འཆད་པ་དང་བགེགས་ཀྱིས་འཚེ་བ་སོགས་ཉེས་དམིགས་ཆེན་པོ་འབྱུང་བའི་ཕྱིར་བླ་མ་ལྔ་བཅུ་པ་ལས།
བླ་མ་དང་ནི་སློབ་མ་དག །མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་དཔོན་
དང༌༑ ༑སློབ་མའི་འབྲེལ་བ་བརྟག་པར་བྱ། །ཞེས་དང་། རྡོར་ཕྲེང་ང་བཞི་པ་ལས། ཇི་ལྟར་སེངྒེའི་འོ་
མ་ནི། ས་ཡི་སྣོད་དུ་གཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ།
སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང་། །སྣོད་མིན་མན་ངག་རབ་བཤད་ན། སློབ་
དཔོན་དངོས་གྲུབ་ཉམས་པར་འགྱུར། །ཞེས་དང་། ཇི་ལྟར་རིན་ཆེན་བདར་བ་དང༌། །གསེར་ནི་བསྲེག་
དང་བཅད་པས་བརྟག །དེ་བཞིན་དུ་ནི་སློབ་མ་ཡང་། །ལོ་ནི་བཅུ་གཉིས་བར་དུ་བརྟག །དེ་ཕྱིར་ཕན་
ཚུན་དེ་ལྟ་བུས། །དུས་ཀུན་ཏུ་ནི་དེ་ལྟར་བརྟག །གཞན་དུ་བགེགས་ནི་འབྱུང་འགྱུར་ཏེ། དངོས་གྲུབ་
འཇོམས་ཤིང་སྡུག་བསྔལ་སྟེར། །ཞེས་སོ། ཇི་ལྟར་བརྟག་པའི་ཚུལ་ཡང་ཡོད་དེ། རྒྱུད་ལས་གསུངས་



{35}
པའི་བླ་སློབ་ཀྱི་མཚན་ཉིད་ཐམས་ཅད་ཚང་མ་ཚང་ལེགས་པར་དཔྱད་དེ་བརྟག་པ་ཡིན་པའི་ཕྱིར། །བླ་
སློབ་ཀྱི་མཚན་ཉིད་ཇི་ལྟར་ཡིན་ཞེ་ན། དེ་ལ་སློབ་དཔོན་གྱི་མཚན་ཉིད་ནི། རྡོར་ཕྲེང་ལས། ཞི་བ་ལ་
སོགས་ལས་ལ་བྱང༌། །སྔགས་དང་རྣལ་འབྱོར་ཆོ་ག་ཤེས། །དེ་ནི་བླ་མར་མངོན་པར་བསྔགས། །ཚུལ་
ཁྲིམས་དག་ཅིང་སྦྱིན་པ་གཏོང་། །བཟོད་དང་བརྩོན་འགྲུས་མཆོག་དང་ལྡན། །ཉིན་དང་མཚན་དུ་སྒོམ་
ལ་ཞེན། །ཤེས་རབ་ལྡན་ཞིང་བཟོ་ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་
དཔོན་ཞེས་ནི་བརྗོད། །ནང་ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་ཀྱི་སྤྱོད་པ། །དེ་ལྟའི་
མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབས། །དེ་ནི་སྟོན་པར་ཡོངས་སུ་ཤེས། །ཞེས་པ་
ལྟར་ཚུལ་ཁྲིམས་དག་པ་སོགས་ཕར་ཕྱིན་དྲུག་དང་ལྡན་པ་དང་ནང་དུ་འདུས་པས་མཚོན་ནས་བླ་མེད་ཀྱི་
ཐེག་པའི་ལམ་སྐྱོང་ཞིང་ཕྱིའི་ཀུན་སྤྱོད་སོ་ཐར་དང་མཐུན་པར་འཇུག་པ་དང་། དེ་ཉིད་བཅུ་ལ། རྡོ་རྗེ་
སྙིང་པོ་རྒྱན་གྱི་རྒྱུད་ལས། ཕྱིར་བཟློག་གཉིས་ཀྱི་ཆོ་ག་དང་། །གསང་དང་ཤེས་རབ་ཡེ་ཤེས་དང་། ཁ་
སྦྱོར་དབྱེ་བའི་ཆོ་ག་དང་། གཏོར་མ་རྡོ་རྗེའི་བཟླས་པ་དང༌། །དྲག་ཤུལ་སྒྲུབ་པའི་ཆོ་ག་དང་། །རབ་ཏུ་
གནས་དང་དཀྱིལ་འཁོར་སྒྲུབ། །གསང་བའི་དེ་ཉིད་བཅུ་ཡིན་ནོ། །དཀྱིལ་འཁོར་ཏིང་འཛིན་ཕྱག་རྒྱ་
དང༌༑ ༑སྟངས་སྟབས་འདུག་སྟངས་བཟླས་བརྗོད་དང་། སྦྱིན་སྲེག་མཆོད་པ་ལས་སྦྱོར་དང་། །སླར་
སྡུད་པ་ཡི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་ནོ། །ཞེས་པ་ལྟར་རོ། །རྟེན་བྱེད་སློབ་མའི་མཚན་ཉིད་ནི།
རྡོར་ཕྲེང་ལས། དད་ཅིང་བླ་མ་ལ་ཡང་གུས། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་
པ་དང༌། །སེམས་ཅན་རྣམས་ནི་གདོན་པའི་བློས། །ཀུན་ཏུ་བརྩོན་ལྡན་ཡང་དག་ལྡན། །དེ་ལྟ་བུ་ཡི་མཚན་
ཉིད་ནི། །དད་པ་ཆེན་པོའི་སློབ་མ་བཟང་། །ཞེས་དང་། སྒྱུ་འཕྲུལ་དྲ་བ་ལས། དགེ་དང་སྒོམ་ལ་དགའ་
བ་དང་། རྟག་ཏུ་བླ་མ་ལ་གུས་དང༌། །རྒྱུན་དུ་ལྷ་རྣམས་མཆོད་བྱེད་པའི། །ཡོན་ཏན་ལྡན་ན་སློབ་མ་
ཡིན༑ ༑ཞེས་པ་ལྟར་རོ། བསྟེན་པར་མི་འོས་པའི་བླ་མའི་སྐྱོན་ཡང་། །བླ་མ་ལྔ་བཅུ་པ་ལས། བློ་ལྡན་
སློབ་མས་བླ་མར་ནི། །སྙིང་རྗེ་མེད་ཅིང་ཁྲོ་ལ་འདུག །ཁེངས་ཤིང་ཆགས་ལ་མ་བསྡམས་དང་། སྤྱོམས་
དང་བཅས་བར་མི་བྱའོ། །ཞེས་དང་། རྡོ་རྗེ་མཁའ་འགྲོ་ལས། གང་ཡང་ཁྲོ་དང་སྒྱུ་ཅན་དང༌། །ངག་



{36}
ནི་ཤིན་ཏུ་རྩུབ་པ་དང་། །ཡོན་ཏན་དག་གི་ཆོག་ཤེས་པ། དེ་ནི་བླ་མར་བསྟེན་མི་བྱ། །ཞེས་གསུངས་སོ།
འོ་ན་རྒྱུད་ལས་གསུངས་པའི་མཚན་ཉིད་ཐམས་ཅད་ཚང་བ་ཞིག་དེང་དུས་སུ་ཤིན་ཏུ་དཀོན་པས་ཇི་ལྟར་
བྱ་སྙམ་ན། །རིགས་ལྡན་པདྨ་དཀར་པོས། །རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས། །རྣམ་
པར་ཀུན་ཏུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་པ་ཡང་ནི་ལེགས་དཔྱད་ནས། །བུ་
རྣམས་ཀྱིས་ནི་དེ་ལ་ལེགས་པར་བསྟེན་པར་བྱ། །ཞེས་པ་ལྟར་སྐྱོན་ཡོན་གཉིས་ཕྲེང་བ་ལྟ་བུར་བཤར་ནས་
གང་ལ་ཡོན་ཏན་གྱི་ཆ་གྲངས་མང་བ་དེ་ཉིད་བསྟེན་པར་བྱ་ཡི། །སྐྱོན་ཡོན་གང་ལའང་རྟོག་དཔྱོད་ལས་
དང་སྐལ་བ་མོས་པ་དང་མཐུན་པར་སྤྲུལ་པ་སྣ་ཚོགས་ཀྱིས་འགྲོ་བའི་དོན་མཛད་པའི་མཐའ་ནམ་ཡང་དཔགས་
པར་མི་ནུས་ཏེ། ཁྲི་ཆེན་རྡོ་རྗེ་འཆང་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོས། །ཁྱེད་རྣམས་
ཁོ་བོ་ལ་དགེ་སློང་གི་ཚུལ་དུ་མཐོང་བ་འདི་སྐལ་བ་བཟང་པོ་ཡིན། །དེ་ལྟར་མིན་པར་ཁྱི་དང་ཕག་སོགས་
སུ་མཐོང་ན་ཅི་བྱ། །ཞེས་གསུངས་སོ། །སྔགས་རིམ་ཆེན་མོ་ལས། མེད་དུ་མི་རུང་བའི་མཚན་ཉིད་ནི་
བོད་ཀྱི་མཁས་པ་དག་དབང་ཡོངས་སུ་རྫོགས་པར་ཐོབ་ཅིང་དམ་ཚིག་དང་སྡོམ་པ་ལ་གནས་པ། བླ་མ་
བརྒྱུད་པའི་ཕྱག་ལེན་མཐོང་པའི་སྒོ་ནས་དེ་ཉིད་བཅུ་ཤེས་ཤིང་དབང་བསྐུར་གྱི་ཆོ་ག་ལ་མཁས་པ། བསྙེན་
པ་སྔོན་དུ་སོང་བས་ལྷས་གནང་བའང་མ་བཀག་པ་སྟེ་ཆོས་གསུམ་ཞིག་ངེས་པར་དགོས་ཞེས་གསུངསཏེ་
དེ་ཁོ་ན་བཞིན་དུ་འཐད་དོ། །ཞེས་པ་ལྟར་གྱི་ཁྱད་ཆོས་གསུམ་པོ་འདི་སློབ་དཔོན་གྱི་མཚན་ཉིད་དུ་མེད་མི་
རུང་ཡིན་ཞིང༌། །གསང་བ་སྤྱི་རྒྱུད་ལས། སློབ་མ་ཡན་ལག་མ་ཉམས་དང་། །ལྷག་པར་ཡོན་ཏན་ལྡན་
པ་དང་། །ནད་མེད་རིགས་ནི་བཙུན་པ་དང་། །དད་ཅིང་བརྟུལ་ཞུགས་ལྡན་པ་དཀོན། །དཀོན་མཆོག་
གསུམ་ལ་གང་དད་ཅིང་། ཐེག་པ་ཆེན་པོའི་ལུགས་ལ་དགའ། །བསོད་ནམས་འདོད་པའི་སེམས་ཅན་ནི།
ཆེན་པོ་དེ་དག་མདོར་བཟུང་ངོ༌། །ཞེས་པ་ལྟར། །དཀོན་མཆོག་གསུམ་ལ་ཤིན ཏུ་དད་པ་དང་ཐེག་པ་ཆེན་
པོ་ལ་ཡིད་ཆེས་ཤིང་དགའ་བ་དང་བསོད་ནམས་ཏེ་དགེ་བའི་ཕྱོགས་ལ་དོན་གཉེར་དང་ལྡན་པ་སྟེ་ཆོས་གསུམ་
ནི་སློབ་མ་ལ་མེད་དུ་མི་རུང་བའི་མཚན་ཉིད་དུ་གསུངས་པ་འདི་ཤིན་ཏུ་གལ་ཆེའོ། །སློབ་མ་ཆོས་ཅན། །ཁྱོད་
བརྟགས་པས་རུང་བར་ཤེས་པའི་སློབ་དཔོན་ལ་ཇི་ལྟར་བྱ་ཚུལ་ཡོད་དེ། །སྣོད་རུང་དུ་ཤེས་ན་གསོལ་བ་



{37}
མ་བཏབ་ཀྱང་བསྐུལ་ནས་དབང་བསྐུར་བ་ཡང་རུང་སྟེ། །རྣམ་སྣང་མངོན་བྱང་ལས། ཡང་ན་བདག་
གིས་སེམས་ཅན་དག །སྣོད་དུ་རུང་ཞིང་ཉེས་བྲལ་བ། །མོས་མང་བརྟན་ལ་དད་པ་ཅན། །གཞན་ལ་
ཕན་དགའ་མཐོང་ནས་ནི། །དེ་ལྟ་བུ་ཡི་སློབ་མ་དེ། །ཤེས་ནས་སློབ་དཔོན་བདག་ཉིད་ཀྱིས། །མ་གསོལ་
བར་ནི་དེ་བོས་ཏེ། །ཕན་འདོད་ཕྱིར་ནི་འདི་སྐད་བྱ། །ཞེས་སོ། །སློབ་དཔོན་ཆོས་ཅན། །སྣོད་རུང་གི་
སློབ་མས་གསོལ་བ་བཏབ་པ་ལ་ཇི་ལྟར་བྱ་ཚུལ་ཡོད་དེ། འདྲི་བ་སྔོན་དུ་འགྲོ་བའི་སྒོ་ནས་སྡིག་པ་སྦྱངས་
པ་དང་བསྲུང་བ་སོགས་སློབ་མ་རྗེས་འཛིན་གྱི་ཆོ་ག་ཕྱག་ལེན་ལྟར་བྱེད་དགོས་པའི་ཕྱིར། །དེ་ཉིད་ལས།
གསོལ་ནས་བླ་མས་སྨྲ་བྱས་ཏེ། ཡོ་བྱད་ཐམས་ཅད་འབྱོར་རམ་ཅི། །ཅུང་ཟད་ཅིག་ནི་འབྱོར་གྱུར་ལ།
ཁ་ཅིག་དག་ནི་མ་འབྱོར་ཞེས། །སྨྲ་ན་སློབ་དཔོན་བདག་ཉིད་ཀྱིས། །དེ་ཡི་སེམས་ནི་བརྟག་པར་བྱ། །བརྟན་
པ་ལས་ནི་བརྟན་པར་ཏེ། །གཡོ་བ་ལས་ནི་གཡོ་བ་རུ། །འདྲེན་མ་ལས་ནི་འདྲེན་མར་ཤེས། །སློབ་མ་ཡི་
ནི་རྐང་མཐིལ་དུ། གཞུ་འདྲའི་རླུང་གི་དཀྱིལ་འཁོར་བསམ། །ལྟེ་བར་ཡེ་ཤེས་མེ་འབར་བ། །དེ་ཡི་འོད་
ཟེར་སྙིང་གར་འབར། །འབར་བས་ཀུན་ནས་འཁྲིགས་པར་བསྒོམ། །པཾ་ལས་བྱུང་བའི་མི་སྡུག་གཟུགས།
སྡིག་ནི་སྣ་ཡི་སྒོ་ནས་ཕྱུང་། །དེ་ནས་ཁྲོ་བོའི་གཟུགས་བསྒོམས་ལ། །དེ་ནི་ཀུན་ནས་ཟ་བར་བསྒོམ། །མོ་
བཛྲ་ཌཱ་ཀི་ནཱི་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ད་ཧ་བྷ་སྨི་ཀུ་རུ་ཧཱུྃ་ཧཱུྃ་ཕཊ། བསྒྲུབ་བྱ་ལྷ་གཟུགས་བསྐྱེད་ནས་ནི།
བསྲུང་བ་དག་ནི་དགོད་པར་བྱ། །ཞེས་གསུངས་པའི་ཕྱིར། ༈ གསུམ་པ་ལ་གསུམ། །གང་གིས་གང་
ལ་བསྐུར་བ་བླ་སློབ་ཀྱི་རྣམ་གཞག །གང་དུ་བསྐུར་བ་དཀྱིལ་འཁོར་གྱི་རྣམ་གཞག །གང་བསྐུར་བ་དབང་
གི་རྣམ་གཞག་གོ །དང་པོ་ནི། བརྒྱུད་པ་རྣམ་པར་གཙང་བའི་སྨིན་དབང་ལེགས་པར་ཐོབ་པས་དམ་ཚིག་
དང་སྡོམ་པ་ལ་གནས་པ། ཕྱི་ནང་གི་དེ་ཉིད་བཅུ་ཟུང་ཤེས་ཤིང་དཀྱིལ་འཁོར་དུ་དབང་བསྐུར་བའི་ཆོ་ག་
དང་མཐོང་བ་བརྒྱུད་པའི་ཕྱག་ལེན་ལ་མཁས་པ། བསྙེན་པ་སྔོན་དུ་སོང་བས་གྷས་གནང་བའམ་མ་བཀག་
པའི་ཁྱད་ཆོས་གསུམ་ལྡན་གྱི་ཐེག་ཆེན་ཡོངས་འཛིན་དེ། །རྡོ་རྗེ་སློབ་དཔོན་གྱི་མཚན་ཉིད། །དེ་ལ་རྟོགས་
པའི་སྒོ་ནས་དབྱེ་ན། བསམ་གཏན་ལ་གཞོལ་བ་རྫོགས་རིམ་པའི་སློབ་དཔོན་དང་། སྔགས་ལ་གཞོལ་བ།
བསྐྱེད་རིམ་པའི་སློབ་དཔོན་གཉིས་དང༌། རྟེན་གྱི་སྒོ་ནས། དགེ་སློང་དང་། དགེ་ཚུལ་དང་། ཁྱིམ་པའི་



{8}
རྡོ་རྗེ་སློབ་དཔོན་དང་གསུམ་ཡོད་དེ། །སློབ་དཔོན་ཀླུ་བློས། དེ་བཞིན་གཤེགས་པས་རྡོ་རྗེ་ཡི། །ཐེག་པར་
སློབ་དཔོན་རྣམ་གཉིས་གསུངས། གཅིག་ནི་གསང་སྔགས་གཙོར་བྱེད་འགྱུར། །གཅིག་ནི་བསམ་གཏན་
ལ་གཞོལ་བ། །ཞེས་དང་། དུས་འཁོར་རྩ་རྒྱུད་ལས། །དེ་ཉིད་བཅུ་ནི་ཡོངས་ཤེས་པ། །གསུམ་ལས་
དགེ་སློང་མཆོག་ཡིན་འབྲིང་། །དགེ་ཚུལ་ཞེས་བྱ་དེ་དག་ལས། །ཁྱིམ་ན་གནས་པ་ཐ་མའོ། །ཞེས་སོ།
སྒྲ་བཤད་ནི། །རྡོ་རྗེ་ནི་འདར་མི་རུང་བ་ཡིན་པས་སྔགས་ཀྱི་ལམ་ལ་ཞུགས་པ་རྣམས་ཀྱིས་དོར་དུ་མི་རུང་
པའི་དམ་ཚིག་གི་གཙོ་བོ་ཡིན་ཞིང་སློབ་མ་རྣམས་ལ་ལམ་ཕྱིན་ཅི་མ་ལོག་པ་སྟོན་པའི་དཔོན་ནམ་རྗེ་བོ་ལྟ་བུ་
ཡིན་པས་ན་རྡོ་རྗེ་སློབ་དཔོན་ནོ། །སྔགས་དང་བསམ་གཏན་ལ་གཞོལ་བའི་ཁྱད་པར་ནི། །བསྐྱེད་རིམ་
གྱི་སྐབས་ཀྱི་དབང་བསྐུར་བའི་སློབ་དཔོན་གྱིས་ནི་ཐུན་བཞིར་ལྷའི་རྣལ་འབྱོར་ལ་སྒོམ་པ་གཙོ་བོར་བྱས་
ནས་སྔགས་བཟླ་དགོས་པ་དང་། རྫོགས་རིམ་པའི་སློབ་དཔོན་གྱིས་དབང་བསྐུར་བ་ལ་ནི་དེ་ལྟར་མི་དགོས་
པར་གཉིས་སུ་མེད་པའི་ཡེ་ཤེས་ཟུང་འཇུག་དང་སྒྱུ་ལུས་ཀྱི་བསམ་གཏན་ལ་གནས་པས་ཆོག་པས་གསུངས་
ཀྱི་བསམ་གཏན་གང་རུང་མིན་ནོ། །རྡོ་རྗེ་སློབ་དཔོན་ཆོས་ཅན། །ཁྱོད་ལས་རུང་གི་བསྙེན་པ་ཇི་ལྟར་བྱ་
ཚུལ་ཡོད་དེ། །དཀྱིལ་འཁོར་གྱི་གཙོ་བོའམ་མེ་ཏོག་ཕོག་པའི་ལྷའི་བཟླས་པ་འབུམ། །འཁོར་རྣམས་ལ་
ཁྲི༑ ༑ཡེ་ཤེས་འབེབས་སྔགས་ཁྲིའམ་འབུམ་བཟླས་ཏེ་ཁ་སྐོང་གི་སྦྱིན་སྲེག་དང་བཅས་བྱ་བ་ཡིན་པའི་ཕྱིར།
རྡོ་རྗེ་ཕྲེང་བ་ལས། ཐམས་ཅད་མཁྱེན་པའི་ལམ་ཤེས་པས། །སྔོན་དུ་བསྙེན་པ་ཚོགས་གསོག་ཅིང་། བགེགས་
ནི་རྣམ་པར་ཉམས་བྱེད་བྱ། །བསྙེན་པ་མེད་པས་དངོས་གྲུབ་མེད། །དེ་ཕྱིར་རིམ་གཉིས་དེ་ཉིད་རིག །དབེན་
པར་ཡང་དག་གནས་ནས་ནི། །ལྷ་ཡི་འཁོར་ལོ་བསྒོམ་པར་བྱ། །སྐྱེ་ན་དེ་ཡི་གསང་སྔགས་བཟླས། །འཁོར་
ལོའི་གཙོ་བོ་འབུམ་བཟླས་ཤིང༌། །ཡང་ན་རང་གི་ལྷ་ཡི་འབུམ། །དཀྱིལ་འཁོར་བ་ཡི་ཁྲི་ཡིན་ཏེ། །འདི་
ནི་སྔོན་དུ་བསྙེན་པར་བརྗོད། །ཅེས་སོ། །ཐུན་མོང་བའི་ལམ་གྱིས་རྒྱུད་ལེགས་པར་སྦྱངས་པའི་སྒོ་ནས་
ལྷ་དང་བླ་མ་དང་ཆོས་ལ་ཐེ་ཚོམ་མེད་པའི་དད་པ་བརྟན་པོ་དང་ལྡན་ཞིང༌། སྡོམ་པ་ལེན་འདོད་དང་ལམ་
ལ་སློབ་འདོད་ཀྱི་འདུན་པའི་དོན་གཉེར་ཕུན་སུམ་ཚོགས་པའི་ཁྱད་ཆོས་གཉིས་ལྡན་གྱི་གང་ཟག་དེ། །རྡོ་
རྗེ་སློབ་མའི་མཚན་ཉིད། དེ་ལ་རྟེན་གྱི་སྒོ་ནས་དབྱེ་ན་གསུམ་ཡོད། རྡོ་རྗེ་སློབ་མ་ཆོས་ཅན། །ཁྱོད་རྡོ་རྗེ་



{39}
སློབ་དཔོན་ཇི་ལྟར་བསྟེན་ཚུལ་ཡོད་དེ། །བླ་མ་ལྔ་བཅུ་པ་ནས་བཤད་པའི་ཚུལ་ངེས་པར་བྱས་ཏེ་བླ་མ་མི་
མཉེས་པ་ཐམས་ཅད་སྤོང་བ་དང་བླ་མ་དགྱེས་བྱེད་ཐམས་ཅད་ཚུལ་བཞིན་སྒྲུབ་པའི་སྒོ་ནས་སྲོག་དང་བསྡོས་
ཏེ་བསྟེན་དགོས་པའི་ཕྱིར། དེ་ལྟར་བླ་སློབ་བརྟག་པའི་སྒོ་ནས་མཚན་ཉིད་རྣམས་ལེགས་པར་ངེས་པས་
འབྲེལ་བ་གཞག་པ་ལ་ཐོག་མར་དབང་བསྐུར་དགོས་པས། དེ་ཡང་དཀྱིལ་འཁོར་དུ་གཞུག་པ་དང་། ཞུགས་
པ་ལ་དབང་སྦྱིན་པ་གཉིས་ལས། དང་པོ་ཙམ་བྱེད་པ་ལ་བླ་སློབ་ཀྱི་མཚན་ཉིད་བརྟག་མི་དགོས་པར་དེ་ཉིད་
བསྡུས་པ་ལས་གསུངས་པས། སྡོམ་པ་གཉིས་གང་ཡང་འཛིན་པར་མི་བྱེད་ན་དམ་བཞག་གི་སྐོར་རྣམས་
དོརཏེ་མེ་ཏོག་དོར་ནས་ལྷ་ངོ་སྟོན་པ་ཡན་ཆད་ཀྱི་འཇུག་པ་ཙམ་ཞིག་བྱེད་དུ་འཇུག་པས་ཆོག་ལ་དབང་བསྐུར་
མི་རུང་ཞིང༌། །ཞུགས་ནས་དབང་བསྐུར་བ་ལ་ནི་བྱང་སེམས་ཀྱི་སྡོམ་པ་བླངས་ནས་སྲུང་བར་ནུས་ཀྱི་
སྔགས་སྡོམ་སྲུང་མི་ནུས་པ་ལུ་སློབ་མའི་དབང་དང་རྗེས་གནང་གི་མཐའ་རྟེན་ཙམ་བསྐུར་བར་རུང་གི་སློབ་
དཔོན་གྱི་དབང་བསྐུར་མི་རུང་ལ། བྱང་སེམས་དང་སྔགས་ཀྱི་སྡོམ་པ་གཉིས་ཀ་སྲུང་ནུས་པ་ལ་སློབ་དཔོན་
གྱི་དབང་ཡང་བསྐུར་རུང་བར་གསུངས་པས་བསྲུང་སྡོམ་ལ་བརྟགས་ནས་དབང་བསྐུར་བ་ནི་སློབ་མ་བརྟག་
པའི་གལ་ཆེ་ཤོས་ཡིན་པར་སྔགས་རིམ་ཆེན་མོ་ལས་གསུངས་སོ། ༈ གཉིས་པ་ནི། སློབ་མ་ལ་དབང་
བསྐུར་བའི་སྔོན་དུ་འཇུག་པའི་དཀྱིལ་འཁོར་ལ་དབྱེ་ན། རྡུལ་ཚོན། །རས་བྲིས། ལུས་དཀྱིལ། །བསམ་
གཏན་གྱི་དཀྱིལ་འཁོར་དང་བཞི་ཡོད་དེ། །སློབ་དཔོན་རྡོ་རྗེ་དྲིལ་བུ་པས། དབང་བསྐུར་དཀྱིལ་འཁོར་
སྔོན་འགྲོ་བར། རྡོ་རྗེ་འཆང་གིས་གསུངས་པ་སྟེ། །འོན་ཀྱང་དཀྱིལ་འཁོར་དེའི་རང་བཞིན། །ཅི་ཡིན་
དེ་ནི་འདིར་བཤད་བྱ། །རི་མོར་བྲིས་པའི་ལས་དང་ནི། །ཐིག་ལས་ཚོན་དགྱེའི་རིམ་པ་དང༌། །འགྲོ་བ་
འདི་དག་རང་བཞིན་གྱི། །གྲུབ་པའི་དཀྱིལ་འཁོར་གཉིས་མེད་པའོ། །ཞེས་དང༌། རྡོར་ཕྲེང་ལས། དེ་
ནས་རྡུལ་མཚོན་གྱི་དཀྱིལ་འཁོར་རམ། རས་བྲིས་ལ་སོགས་པའི་དཀྱིལ་འཁོར་རམ། །ཡིད་ཀྱི་དཀྱིལ་
འཁོར་མངོན་སུམ་དུ་བྱས་པ་དེར། ཇི་ལྟར་བརྗོད་པའི་ཆོ་ག་ལ་སོགས་པ་སྔོན་དུ་འགྲོ་བས། །སྐུ་གཟུགས་
ལ་སོགས་པའི་རབ་གནས་ཀྱང་སློབ་མ་རབ་ཏུ་གནས་པ་བཞིན་བྱའོ། །ཞེས་སོ། །དེ་ལས་ལུས་ཀྱི་དཀྱིལ་
འཁོར་དུ་དབང་བསྐུར་བ་ལ་སྔོན་དུ་ཕྱི་དཀྱིལ་དུ་དབང་ཐོབ་དགོས་ཤིང་། བསམ་གཏན་གྱི་དཀྱིལ་འཁོར་



(0}
དུ་ཞུགས་ཤིང་དབང་བསྐུར་བ་ཡང་བླ་སློབ་མཚན་ཉིད་ཁྱད་པར་དང་ལྡན་པ་འགའ་ཞིག་ལ་མ་གཏོགས་སྤྱིའི་
དབང་དུ་བྱས་པ་མིན་པས་ན། དང་པོ་གཉིས་ལ་བརྟེན་དགོས་ལ། རྡུལ་ཚོན་གྱིས་བཞེངས་པ་ལ་བསོད་
ནམས་ཀྱི་ཚོགས་མཐའ་ཡས་པ་གསོག་ནུས་པས་ངེས་པར་རྡུལ་ཚོན་ལ་བརྟེན་ན་ཤིན་ཏུ་ལེགས་སོ། །རྡུལ་
ཚོན་གྱི་དཀྱིལ་འཁོར་ལ་ཡང་རྒྱུའི་སྒོ་ནས་དབྱེ་ན་བདུན་ཡོད་དེ། །དཀྱིལ་ཆོག་ཉི་ཤུ་པ་ལས། སློབ་མའི་
དོན་དུ་བསྒྲུབ་བྱའི་ཕྱིར། །འཁོར་ལོ་རྣམ་བརྒྱད་བྲི་བར་བྱ། །རིན་ཆེན་དེ་བཞིན་ས་བོན་དང༌། །མེ་ཏོག་
ཚོན་དང་དེ་བཞིན་དུ། །བྱེ་མ་གཡོ་དང་ཕྱེ་མ་སྟེ། །ཞེས་གསུངས་སོ། །ནང་གི་དཀྱིལ་འཁོར་ལ་དབྱེ་ན།
ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དང༌། བྷ་གའི་དཀྱིལ་འཁོར་དང༌། དོན་དམ་བྱང་ཆུབ་
ཀྱི་སེམས་ཀྱི་དཀྱིལ་འཁོར་དང་གསུམ་ཡོད་དེ། །དེ་གསུམ་གྱི་དོན་ནི། །སྦྱོར་བ་བདུན་པ་ལས། ལྷག་པ་
བྱང་སེམས་ཞེས་བྱ་བའི། །དཀྱིལ་འཁོར་དུ་ནི་དེ་ཉིད་ཐོབ། ཅེས་པ་ལྟར། གསང་དབང་གང་དུ་ཐོབ་
པའི་དཀྱིལ་འཁོར་ནི་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་ཡིན་ཞིང་། སྐབས་འདིའི་བླ་མ་ཡབ་
ཡུམ་གྱི་བྱང་སེམས་དགར་དམར་ནི་བདེ་ཆེན་སྐྱེད་པར་བྱེད་པའི་སྙིང་པོ་ཡིན་ལ་དེ་ལེན་པར་བྱེད་པས་ན་
དེ་ལྟར་བརྗོད་པ་དང་། ཤེར་དབང་གང་དུ་ཐོབ་པའི་དཀྱིལ་འཁོར་ནི། །བརྟག་གཉིས་ལས། དཀྱིལ་ནི་
སྙིང་པོ་ཞེས་བརྗོད་དེ། བྱང་ཆུབ་སེམས་ནི་བདེ་ཆེན་པོ། ལེན་པར་བྱེད་པའི་དཀྱིལ་འཁོར་ཉིད། ཅེས་
པ་ལྟར་ཕྱག་རྒྱའི་རྡོ་རྗེ་དབྱིངས་ཀྱི་དབང་ཕྱུག་མའི་རྩ་ནང་གི་བྱང་སེམས་དེ་བདེ་བ་ཆེན་པོའི་རྟེན་དུ་གྱུར་
པས་སྙིང་པོ་དང་དེ་ནི་ལེན་པར་བྱེད་པར་གསུངས་པ་བཞིན་ཕྱག་རྒྱའི་བྷ་ག་ཡང་བདེ་ཆེན་གྱི་རྟེན་དུ་གྱུར་
པ་དང་དེ་ཉིད་ལེན་པར་བྱེད་པས་ན་བྷ་གའི་དཀྱིལ་འཁོར་ཞེས་བཤད་པ་དང་། དབང་བཞི་པ་དཀྱིལ་འཁོར་
གང་དུ་ཐོབ་ན། ལེའུ་བཞི་པའི་སྒྲོན་གསལ་ལས། དཀྱིལ་ནི་སྙིང་པོ་སྟེ་དོན་དམ་པའི་བདེན་པའོ། །འཁོར་
ནི་དེ་ལེན་ཅིང་འཛིན་པས་དཀྱིལ་འཁོར་ཏེ། ཞེས་པ་ལྟར། བདེན་གཉིས་ཟུང་འཇུག་དེ་སྟོང་ཉིད་མངོན་
སུམ་དུ་རྟོགས་པའི་འོད་གསལ་གྱི་ཡེ་ཤེས་དོན་དམ་སེམས་བསྐྱེད་དངོས་དང་ངོ་བོ་དབྱེར་མེད་པས་ན་དོན་
དམ་བྱང་ཆུབ་ཀྱི་སེམས་ཏེ་སྙིང་པོ་ཡིན་ལ་དེ་ཉིད་ལེན་ཅིང་འཛིན་པའི་ཆེད་དུ་དཀྱིལ་འཁོར་དེ་བརྡ་སྤྲོད་
རྒྱུའི་གཞིར་བྱས་ནས་ཚིག་གིས་ངོ་སྤྲོད་པའི་ཚུལ་གྱིས་བསྐུར་བའི་རྒྱུ་མཚན་གྱིས་དོན་དམ་བྱང་ཆུབ་ཀྱི་



སེམས་ཀྱི་དཀྱིལ་འཁོར་ཞེས་བཤད་པ་ཡིན་ནོ། ༈ གསུམ་པ་ལ་གཉིས། །སྔོན་དུ་འགྲོ་བའི་ཆོ་ག་དང་།
དབང་དངོས་གཞིའི་ཆོ་ག་འཕྲོས་དང་བཅས་པའོ། །དང་པོ་ནི། རྡུལ་ཚོན་གྱི་དཀྱིལ་འཁོར་ཆོས་ཅན།
ཁྱོད་བཞེངས་པའི་སྔོན་དུ་ས་ཆོག་ཇི་ལྟར་བྱ་ཚུལ་ཡོད་དེ། །དཀྱིལ་འཁོར་གྱི་ཁང་པ་གསར་དུ་བྱེད་པའི་
སའི་ཕྱོགས་དེ་ཉིད་དཀྱིལ་འཁོར་གྱི་གཞིར་རུང་མི་རུང་ཤེས་པའི་ཆེད་དུ་ཕྱོགས་དང་བརྟེན་ས་བརྟག་པ་
དང་སས་དང་ཆུས་དང་ཁ་དོག་གིས་བརྟག་པ་སོགས་ཀྱི་སྒོ་ནས་བརྟགས་པས་ས་བརྟག་པ་དང་། དེ་ལྟར་
བརྟགས་པས་རུང་བར་ཤེས་ནས་དེ་རྒྱལ་པོ་ལ་སོགས་པ་གཞན་གྱིས་དབང་ན་མངོན་པ་རྒྱལ་པོ་སོགས་བདག་
པོ་ལས་བསླངས་ཏེ་གནང་བ་གསོལ་བ་དང་མི་མངོན་པ་ས་ལྷ་ཞིང་སྐྱོང་སོགས་ལ་གཏོར་མ་བྱིན་ཏེ་གནང་
བ་གསོལ་བས་ས་བསླང་བ་དང་། དེ་ལྟར་བསླངས་པའི་ས་དེ་ཉིད་མ་དག་པའི་སྐྱོན་དང་བྲལ་བ་ཞིག་དགོས་
པས་ས་སེལ་དག་ཆེད་དང་ལྟོ་འཕྱེ་བརྟགས་ནས་བརྐོས་ནས་སྦྱང་བ་དང་རྫས་སྔགས་ཏིང་ངེ་འཛིན་གྱིས་
སྦྱངས་པས་ས་སྦྱང་བ་དང་། སྦྱངས་ཏེ་དག་པའི་ས་དེ་ཉིད་དཀྱིལ་འཁོར་གྱི་གཞིར་བློས་ཡོངས་སུ་གཟུང་
བ་ཞིག་དགོས་པས་རང་ཉིད་ལྷའི་ང་རྒྱལ་དང་ལྡན་པས་གསོལ་བ་གདབ་ཅིང་དཀྱིལ་འཁོར་བཏེགས་ཏེ་བགེགས་
ལ་བཀའ་བསྒོ་བ་དང་སྟངས་སྟབས་སོགས་བྱས་པས་ས་གཟུང་བ་དང་། བཟུང་བའི་ས་དེ་ཉིད་བྱིན་གྱིས་
བརླབ་པ་དང་བགེགས་སྔར་ཡོད་གཞོམ་ཤིང་གསར་དུ་མི་འཇུག་པའི་ཆེད་དུ་ལྷའི་ང་རྒྱལ་དང་ལྡན་པས་བསྲུང་
འཁོར་བསྒོམས་ནས་བགེགས་རྣམས་བཀུགས་ཏེ་ཕུར་གདབ་བྱས་པས་བསྲུང་ཞིང་བྱིན་གྱིས་བརླབ་པ་དང་
ལྔའི་སྒོ་ནས་བྱེད་དགོས་པའི་ཕྱིར་རོ། །དཀྱིལ་འཁོར་གྱི་ཁང་པ་གསར་དུ་མི་བྱེད་ན་ས་བཅད་དང་པོ་དང་།།
རས་བྲིས་སོགས་ལ་ས་བཅད་དང་པོ་གསུམ་ག་དོར་བའི་ཁྱད་པར་ཤེས་དགོས་སོ། །རྡོ་རྗེ་སློབ་དཔོན་ཆོས་
ཅན༑ ༣ཁྱོད་སློབ་མ་ལ་དབང་བསྐུར་བའི་སྔོན་དུ་སྟ་གོན་ཇི་ལྟར་བྱ་ཚུལ་ཡོད་དེ། གཞི་དེར་དཀྱིལ་འཁོར་
འབྲི་སྒྲུབ་བྱེད་པའི་གནང་བ་གསོལ་བའི་ཆེད་དུ་ས་ལྷ་སྟ་གོན་དང་། བཞེངས་པའི་དཀྱིལ་འཁོར་བྱིན་གྱིས་
བརླབ་པའི་དོན་དུ་སྙན་གསན་འབེབས་ཆེད་ལྷ་སྟ་གོན་དང་། སློབ་མ་ལ་ཆུ་དབང་བསྐུར་བ་དང་བསང་།
གཏོར་བྱ་བ་སོགས་ཀྱི་ཆེད་དུ་བུམ་པ་སྟ་གོན་དང་། རྒྱུད་སྦྱངས་ཏེ་སྣོད་རུང་དུ་བྱ་བའི་ཆེད་དུ་སློབ་མ་སྟ་
གོན་ཏེ་བཞི་བྱ་དགོས་པའི་ཕྱིར། རས་བྲིས་ལ་སྟ་གོན་བཞི་ག་བྱ་བ་དང་། ཕྱི་མ་གཉིས་བྱ་བ་དང་སྟ་གོན་



{42}
གང་ཡང་མ་བཤད་པའི་ལུགས་གསུམ་ཡོད་ཀྱང་། སྔགས་རིམ་ཆེན་མོ་ལས། སློབ་དཔོན་གཞན་གཉིས་
ཀྱིས་བུམ་པ་དང་སློབ་མ་སྟ་གོན་བཤད་པས་དེ་གཉིས་ངེས་པར་བྱ་དགོས་སོ། །ཞེས་པ་ལྟར། བུམ་པ་
དང་སློབ་མ་སྟ་གོན་ངེས་པར་བྱེད་དགོས་སོ། །ཡང་དེ་ཆོས་ཅན། སློབ་མ་ལ་དབང་བསྐུར་བའི་སྔོན་དུ་
མདུན་བསྐྱེད་ཀྱི་དཀྱིལ་འཁོར་ཇི་ལྟར་བསྒྲུབ་ཚུལ་ཡོད་དེ། བདག་སྐྱེད་ཟུར་དུ་མི་གཏོང་བར་དང་པོ་ཉིད་
ནས་བསྒྲུབ་བྱའི་དཀྱིལ་འཁོར་བསང་སྦྱངས་བྱས་ཏེ་རང་དང་མདུན་པ་སྐྱེད་ཅིག་ཅར་དུ་སྒྲུབ་ཅིང་མཆོད།
པ་དང་བདག་འཇུག་སོགས་ཀྱི་ཚེ་རང་གཙོ་བོ་ལས་ལོགས་སུ་ཕྱེ་ནས་བྱེད་པ་བདག་མདུན་ཐ་མི་དད་འཇུག་
པ་གཅིག་པ་དང་། བདག་བསྐྱེད་སྔོན་དུ་བཏང་ནས་སླར་ཡང་མདུན་བསྐྱེད་ཀྱི་གཙོ་བོ་དང་རང་ཉིད་དབྱེར་
མེད་པར་བྱས་ནས་སྒྲུབ་ཅིང་མཆོད་པ་སོགས་ལ་གཙོ་བོ་ལས་ཕྱེ་བ་སྔར་ལྟར་བྱེད་པ་བདག་མདུན་ཐ་མི་དད་
འཇུག་པ་ཐ་དད་དང་། བདག་བསྐྱེད་ཟུར་དུ་གཏོང་ཞིང་མདུན་བསྐྱེད་ཀྱི་ཚེ་རང་ཉིད་གཙོ་བོ་དང་ངོ་བོ་གཅིག་
ཏུ་མི་བྱེད་པར་ལོགས་སུ་སྒྲུབ་པ་བདག་མདུན་ཡང་ཐ་དད་འཇུག་པ་ཡང་ཐ་དད་ཀྱི་བསྒྲུབ་ཚུལ་གསུམ་གང་
རུང་གི་སྒོ་ནས་སྒྲུབ་དགོས་པའི་ཕྱིར། ༈ །གཉིས་པ་ནི། བླ་མེད་རྡོ་རྗེ་ཐེག་པའི་དབང་ཆོས་ཅན།
ཁྱོད་ལ་དབྱེ་ན་གསུམ་ཡོད་དེ། སྨིན་བྱེད་རྒྱུའི་དབང་། གྲོལ་བྱེད་ལམ་གྱི་དབང་། གྲོལ་བ་འབྲས་བུའི་
དབང་དང་གསུམ་ཡོད་པའི་ཕྱིར། འདུས་པའི་རྒྱུད་ཕྱི་མ་ལས། དབང་བསྐུར་དབྱེ་བ་རྣམ་པ་གསུམ།
རྒྱུད་འདི་ལ་ནི་རབ་ཏུ་བརྟག །ཅེས་སོ། །དེ་ལ་སྨིན་བྱེད་རྒྱུའི་དབང་ནི། སློབ་མའི་རྒྱུད་ལ་སྒོ་གསུམ་གྱི་
དྲི་མ་འཁྲུད་ཅིང་བསྐྱེད་རྫོགས་ཀྱི་ལམ་བསྒོམ་པར་དབང་ཞིང་འབྲས་བུ་སྐུ་བཞིའི་འགྲུབ་པའི་ནུས་པ་དང༌
བག་ཆགས་འཇོག་པར་ངེས་པའི་བུམ་དབང་སོགས་བཞི་ཡིན་ལ། གྲོལ་བྱེད་ལམ་གྱི་དབང་ནི། དུས་འཁོར་
བསྡུས་རྒྱུད་ལས། ཤེས་རབ་ཡེ་ཤེས་དག་ནི་སེམས་དང་དེ་ཡི་སྣང་བ་དག་ཀྱང་རྣམ་པ་བཅུ་པོ་ཉིད་དུ་འགྱུར།
དབང་ནི་དྲི་མེད་རི་བོང་ཅན་མཚུངས་མེ་ལོང་གཟུགས་བརྙན་ལྟ་བུ་འདི་ལ་ཞུགས་པ་གང་ཡིན་ལ། །དེ་
ལས་མྱ་ངན་འདས་པའི་བདེ་བ་འཕོ་མེད་ལྷན་ཅིག་སྐྱེས་པ་འགྱུར་མེད་ཉིད་ནི་བཞི་པ་སྟེ། །ཞེས་པའི་ཐད་
ཀྱི་འགྲེལ་ཆེན་ལས། སོར་སྡུད་སོགས་སྦྱོར་བ་ཡན་ལག་དང་པོ་བཞི་ལ་ཞུགས་པའི་ཐ་སྙད་སོགས་གསུངས་
པ་ལྟར། བསྐྱེད་རིམ་དང་རྫོགས་རིམ་གྱི་ལམ་རྣམས་ཡིན་ལ་དེའི་རྒྱུ་མཚན་ཡང་བསྐྱེད་རིམ་གྱི་ལམ་ནི་



{4}
རྫོགས་རིམ་གྱི་སྨིན་བྱེད་ཡིན་པ་དང་རྫོགས་རིམ་དེ་དག་གིས་རང་རང་གི་ངོ་སྐལ་གྱི་སྤང་བྱ་སྦྱོང་ཞིང་དེ་
དང་དེའི་ལག་རྗེས་འགྲུབ་པ་ལ་དབང་བར་བྱེད་པ་སོགས་ཀྱི་སྒོ་ནས་བཞག་པ་དང་། གྲོལ་པ་འབྲས་བུའི་
དབང་ནི་མི་སློབ་པའི་ཟུང་འཇུག་མཐར་ཐུག་ཡིན་ལ། དེ་ནི་རང་རྒྱུད་ལྡན་གྱི་གང་ཟག་གི་རྒྱུད་ལ་སྒྲིབ་པའི་
དྲི་མ་ཐམས་ཅད་དུས་ནམ་དུའང་སྐྱེ་བ་བཀག་པའི་ཆ་ནས་དབང་དུ་གསུངས་ཏེ། སྔགས་རིམ་ཆེན་མོ་ལས།
གལ་ཏེ་ཡན་ལག་བདུན་ལྡན་བཞི་པ་ཡིན་མོད་ཀྱང་དབང་བསྐུར་དུ་ཇི་ལྟར་རིགས་སྙམ་ན་ཆུ་དབང་ལ་སོགས་
པ་རྣམས་དྲི་མ་དག་པར་བྱེད་པས་དབང་བསྐུར་དུ་འཇོག་པ་དེ་བཞིན་དུ་ཡན་ལག་བདུན་ལྡན་གྱི་བསྒྲུབ་བྱས་
ཀྱང་རྣམ་པ་ཐམས་ཅད་དུ་དྲི་མ་མེད་པར་བྱེད་པས་དབང་བསྐུར་རོ། །ཞེས་གསུངས་སོ། །སྨིན་བྱེད་
རྒྱུའི་དབང་ཆོས་ཅན། །ཁྱོད་ལ་དབྱེ་ན་བཞི་ཡོད་དེ། བུམ་པ། གསང་བ། ཤེས་རབ་ཡེ་ཤེས། སྣོད་
རུང་གི་ཚིག་དབང་དང་བཞི་ཡོད་པའི་ཕྱིར། འདུས་པའི་རྒྱུད་ཕྱེ་མ་ལས། བུམ་པའི་དབང་བསྐུར་དང་
པོ་སྟེ། །གཉིས་པ་གསང་བའི་དབང་བསྐུར་བ། །ཤེས་རབ་ཡེ་ཤེས་གསུམ་པ་སྟེ། །དེ་ལྟར་དེ་བཞིན་བཞི་
པ་ཡང༌། །ཞེས་དང༌། རྡོ་རྗེ་ཕྲེང་བ་ལས། དང་པོའི་དབང་ནི་གཙོ་བོ་སྟེ། །གཉིས་པ་གསང་བའི་མིང་
ཅན་ནོ། གསུམ་པ་ཀུན་ནས་སྦྱོར་བ་སྟེ། །བཞི་པ་དོན་ནི་དམ་པའོ། །ཞེས་སོ། །སྨིན་བྱེད་བུམ་དབང་
ཆོས་ཅན། ཁྱོད་ལ་རིགས་བསྡུས་གཙོ་བོའི་སྒོ་ནས་དབྱེ་ན་གཉིས་སུ་ཡོད་དེ། མེ་ཏོག་ཕྲེང་དབང་སོགས་
དགུར་ཕྱེ་ཚུལ་དང༌། ཆུ་དབང་སོགས་བཅུ་གཅིག་ཏུ་ཕྱེ་ཚུལ་དང་གཉིས་ཡོད་པའི་ཕྱིར། དང་པོ་གྲུབ་
སྟེ༑ ༑ སྤྱོད་བསྡུས་སྒྲོན་མེ་ལས། ཕྲེང་བ་ཆུ་དང་རྫོགས་སངས་རྒྱས། །རྡོ་རྗེ་དྲིལ་བུ་མེ་ལོང་དང་། །མིང་
དང་སློབ་དཔོན་རྗེས་གནང་སྟེ། །དབང་བསྐུར་རིམ་པ་འདི་ཡིན་ནོ། །ཞེས་དང་། གཉིས་པ་གྲུབ་སྟེ། རྡོ་
རྗེ་ཕྲེང་བ་ལས། གཙོ་བོའི་དབྱེ་བ་བཅུ་གཅིག་སྟེ། །ཞེས་སོ། །བུམ་དབང་བཅུ་གཅིག་ཏུ་དབྱེ་ཚུལ་ནི།
ཆུ་དབང་དང་། ཅོད་པཎ། རྡོ་རྗེ། དྲིལ་བུ། མིང༌། སྔགས་དབང་། ལུང་བསྟན་དབུགས་དབྱུང་། རྡོ་
རྗེའི་བརྟུལ་ཞུགས། སྤྱོད་པའི་བརྟུལ་ཞུགས། །རྡོ་རྗེ་སློབ་དཔོན། རྗེས་གནང་གི་དབང་སྟེ་བཅུ་གཅིག་
ཡིན་ནོ། །དུས་འཁོར་ལས་ཆུ་དང་ཅོད་པཎ་དང་དར་དཔྱངས་དང་རྡོར་དྲིལ་དང་བརྟུལ་ཞུགས་དང་མིང་
དང་རྗེས་གནང་སྟེ་བྱིས་པ་ལྟར་འཇུག་པའི་དབང་བདུན་དང་། དབང་གོང་མ་བཞི་དང་གོང་ཆེན་བཞི་དང་



རྡོ་རྗེ་སློབ་དཔོན་བདག་པོ་ཆེན་པོའི་དབང་རྣམས་ཀྱི་རྣམ་གཞག་རྣམས་གསུངས་སོ། །གསང་དབང་ལ་
དབྱེ་ན། ཤིན་ཏུ་མཆོག་གི་གསང་དབང་དང་། མཆོག་གི་གསང་དབང་དང༌། ཙམ་པོ་བའི་གསང་དབང་
དང་གསུམ་ཡོད། དེའི་དང་པོ་ནི། ནཱ་རོ་པའི་རྒྱུད་ཕྱི་མའི་འགྲེལ་པར་ལུང་དྲངས་པ་ལས། དེ་ནི་གསང་
བ་ཞེས་བྱ་སྟེ། །དབང་བསྐུར་བ་ཡི་ཐབས་མཆོག་གོ །རྡོ་རྗེ་སློབ་དཔོན་བདག་ཉིད་ཆེ། །རང་གི་ཁར་ནི་
རྡོ་རྗེ་བཞག །སེམས་དཔའ་ཆེན་པོ་དྲངས་བྱས་ནས། །སེམས་ཀྱི་བྱང་ཆུབ་བདེ་བ་ཐོབ། །འདི་ནི་མཆོག་
ཏུ་གསང་བ་སྟེ། །ཞེས་པ་ལྟར། སློབ་དཔོན་གྱི་རྡོ་རྗེ་སློབ་མའི་ཁར་བཞག་ལ་བྱང་སེམས་བཏང་བ་དེས་
དྲངས་ནས་འཐུངས་པ་ལས་བྱང་ཆུབ་སེམས་ཀྱི་བདེ་བ་ཐོབ་པ་དང་། གཉིས་པ་ནི། དེ་ཉིད་ལས། རྡོ་རྗེ་
པདྨོ་ལས་དྲངས་པ། །སྦོམ་པོ་དང་ནི་དབང་གིས་བླངས། །རྡོ་རྗེ་རྐན་དུ་བཞག་པར་བྱ། །ཞེས་སོགས་
ལྟར༑ ༑རྡོ་རྗེ་སློབ་དཔོན་ཡབ་ཡུམ་གྱི་མཐེ་བོང་དང་སྲིན་ལག་གིས་རྡོ་རྗེ་དང་པདྨར་གནས་པའི་བྱང་སེམས་
བླངས་ནས་སློབ་མའི་ལྕེ་དང་རྐན་དུ་འཇོག་པ་དང་། གསུམ་པ་ནི། སྒྲོན་གསལ་ལས། བླ་མས་ཀྱང་
བྱང་ཆུབ་ཀྱི་སེམས་དུང་ཕོར་ལ་སོགས་པར་བཞག་ལ། དྲིའི་ཆུ་དང་བསྲེས་ལ་བཀྲ་ཤིས་ཀྱི་ཚིགས་སུ་བཅད་
པ་ལ་སོགས་པ་སྔོན་དུ་འགྲོ་བས་སློབ་མ་དབང་བསྐུར་བར་བྱ་སྟེ། ཞེས་པ་ལྟར། ཡོངས་གྲགས་ཀྱི་གསང་
རྫས་ཞོ་དང་བདུད་རྩི་གང་རུང་ནང་མཆོད་ལྟར་བྱིན་གྱིས་བརླབས་ནས་སྦྱིན་པ་འདི་ཡིན་ནོ། །གསང་དབང་
ལ་རྒྱུ་རྫས་བྱང་སེམས་ཀྱི་སྒོ་ནས་དབྱེ་ན་ཡབ་ཀྱི་བྱང་སེམས་མྱངས་པ་ལ་བརྟེན་ནས་ཐོབ་པའི་གསང་དབང་
དང་༑ ༑ཡུམ་གྱི་བྱང་སེམས་མྱངས་པ་ལ་བརྟེན་ནས་ཐོབ་པའི་གསང་དབང་གཉིས་ཡོད་དེ། ལེའུ་བརྒྱད་
པའི་སྒྲོན་གསལ་གྱི་མཆན་འགྲེལ་ལས། པདྨ་ལ་གནས་པའི་བླ་མའི་རྡོ་རྗེའི་བྱང་ཆུབ་ཀྱི་སེམས་དང༌། ཡུམ་
གྱི་བྱང་ཆུབ་ཀྱི་སེམས་གཉིས་ཀ་དགོས་པས། ཡབ་དང་ཡུམ་ལས་ཐོབ་པའི་གསང་དབང་གཉིས་བསྐུར་
བ་ཤེས་པར་བྱའོ། །ཞེས་སོ། །ཤེས་རབ་ཡེ་ཤེས་ཀྱི་དབང་ལ་ལྡོག་ཆའི་སྒོ་ནས། ཐམས་ཅད་སྟོང་པ
འོད་གསལ་གྱི་ངོ་བོར་གྱུར་པའི་ཤེར་དབང་དང་། ལྷན་སྐྱེས་ཀྱི་དགའ་བའི་ངོ་བོར་གྱུར་པའི་ཤེར་དབང་
དང་གཉིས་ཡོད། དེའི་དང་པོ་ནི། འཇམ་དཔལ་ཞལ་ལུང་ལས། འདོད་ཆགས་ཆགས་བྲལ་བར་མ་མི་
དམིགས་ཡེ་ཤེས་སྐད་ཅིག་དེ་རུ་གསལ། །ཆུ་ཚོད་བརྒྱད་དམ་ཉིན་གཅིག་ཟླ་བ་གཅིག་ཏུ་འམ། །ལོ་གཅིག་



{45}
བསྐལ་པའམ་བསྐལ་པ་སྟོང་དུ་ཡེ་ཤེས་དེ་མྱོང་བྱ། །ཞེས་པ་ལྟར། ཆགས་བྲལ་སྣང་བ་དང་འདོད་ཆགས་
མཆེད་པ་དང་དེ་གཉིས་ཀྱི་བར་མ་ཉེར་ཐོབ་གསུམ་དང་བྲལ་བའི་སྟོང་པ་བཞི་པ་ཐམས་ཅད་སྟོང་པའི་ཡེ་
ཤེས་འོད་གསལ་ལ་དབང་གསུམ་པར་གསུངས་པ་དེ་ཡིན་ལ། གཉིས་པ་ནི། དཀྱིལ་ཆོག་རྡོ་རྗེ་ཕྲེང་བ་
ལས༑ ༑ལྷན་ཅིག་སྐྱེས་པའི་དགའ་བའི་ངོ་བོ་ཤེས་རབ་ཡེ་ཤེས་ལ་དེ་ཉིད་དུ་བརྗོད་དོ། །ཞེས་པ་ལྟར།
དགའ་བ་དང་མཆོག་ཏུ་དགའ་བ་དང་ཁྱད་པར་གྱི་དགའ་བ་གསུམ་གྱི་རྗེས་ཐོག་དེ་མ་ཐག་ཏུ་བྱུང་བའི་ལྷན་
སྐྱེས་པའི་དགའ་བ་ཁྱད་པར་ཅན་ལ་གསུངས་པ་དེ་ཡིན་ནོ། །ཤེར་དབང་ལ་རྒྱུ་ཕྱག་རྒྱའི་སྒོ་ནས་དབྱེ་ན།
ལས་རྒྱ་ལ་བརྟེན་ནས་ཐོབ་པ་དང་། ཡེ་རྒྱ་ལ་བརྟེན་ནས་ཐོབ་པའི་དབང་གཉིས་ཡོད་དེ། དེའི་དང་པོ་ནི།
རྒྱུད་དང་འགྲེལ་པ་རྣམས་ལས་གསུངས་པའི་དངོས་དབང་བསྐུར་ཚུལ་བསྟན་པ་རྣམས་ཡིན་ལ། གཉིས་
པ་ནི། དཀྱིལ་ཆོག་རྡོར་ཕྲེང་ལས། གལ་ཏེ་ཡང་ཕྱོགས་ཀྱི་བྱེ་བྲག་སྐྱེ་བོ་ངན་པའི་སྤྱོད་ཡུལ་དུ་གྱུར་ན།།
དེ་ཚེ་དེ་ལ་ཡང་ཡེ་ཤེས་ཀྱི་ཕྱག་རྒྱས་གསང་བ་དང་ཤེས་རབ་ཡེ་ཤེས་ཀྱི་དབང་སྦྱིན་པར་བྱའོ། །ཞེས་པས་
བསྟན་པའོ། །དབང་བཞི་པ་ལ། ལམ་དང་འབྲས་བུ་སྐབས་ཀྱི་དབང་གཉིས་དང༌། སྣོད་རུང་གི་ཚིག་
དབང་དང་གསུམ་ཡོད་དོ། །དེའི་དང་པོ་གཉིས་ནི། དབང་དོན་དེ་ཉིད་རབ་གསལ་ལས། དེ་ལ་ཡང་
སློབ་པ་དང་མི་སློབ་པའི་ཟུང་འཇུག་གཉིས་ཡོད་དོ། །ཞེས་པ་ལྟར། སློབ་པའི་ཟུང་འཇུག་ནི་ཐོབ་བྱེད་
ལམ་གྱི་དབང་བཞི་པ་དང༌། རྡོར་ཕྲེང་ལས། བཞི་པ་འབྲས་བུར་ཤེས་པར་བྱ། །ཞེས་པ་ལྟར། མི་སློབ་
པའི་ཟུང་འཇུག་ནི་ཐོབ་བྱ་འབྲས་བུའི་དབང་བཞི་པ་ཡིན་ཞིང་། གསུམ་པ་ནི། ད་ལྟ་སློབ་མའི་རྒྱུད་ལ་
ཚིག་གིས་བརྡ་སྤྲད་པ་ལ་བརྟེན་ནས་དབང་བཞི་པའི་གོ་བ་སྐྱེས་པ་དེ་ཡིན་ནོ། །རྡོ་རྗེ་སློབ་དཔོན་ཆོས་ཅན། །
ཁྱོད་སློབ་མ་ལ་དབང་བཞི་ཇི་ལྟར་བསྐུར་ཚུལ་ཡོད་དེ། དཀྱིལ་འཁོར་དུ་གཞུག་པ་དང༌། ཞུགས་པ་ལ་
དབང་བསྐུར་བའི་ས་བཅད་གཉིས་ཀྱི་སྒོ་ནས་སྐབས་གང་ཡིན་གྱི་དམིགས་དོན་རྣམས་གསལ་ཞིང་གོ་བདེ་
བར་བརྡ་འཕྲོད་ངེས་སུ་བྱས་ཏེ། ཆོ་གའི་གོ་རིམ་འགངས་ཅན་རྣམས་མ་འཁྲུལ་བར་ཕྱག་ལེན་རྣམ་པར་
དག་པས་བསྐུར་ནས་སློབ་མ་རྣམས་སྔགས་ཀྱི་ལམཉན་བསམ་སྒོམ་པའི་རྒྱུད་ཡོངས་སུ་སྨིན་ཅིང་བག་ཆགས་
ཐེབས་ངེས་སུ་བྱས་པ་དེ་ཡིན་པའི་ཕྱིར། སྨིན་བྱེད་རྒྱུའི་དབང་ལ་བུམ་དབང་སོགས་བཞིར་གྲངས་ངེས་



{46}
པའི་རྒྱུ་མཚན་ཡོད་དེ། སྒྲོན་གསལ་ལས། གསང་སྔགས་སྐུ་ནི་རབ་སྒྲུབ་བྱེད། །བསྐྱེད་པའི་རིམ་པ་
དང་པོ་ཡིན། །སེམས་ལ་དམིགས་པ་ཙམ་ཞིག་ནི། །རིམ་པ་གཉིས་པ་ཞེས་བརྗོད་དོ། །ཀུན་རྫོབ་བདེན་
པ་བསྟན་པ་ནི། །ཡིད་འོང་རིམ་པ་གསུམ་པའོ། །ཀུན་རྫོབ་བདེན་པ་དག་པ་ནི། །རིམ་པ་བཞི་པ་ཞེས་
བརྗོད་དོ། །བདེན་གཉིས་སྦྱོར་བ་གང་ཡིན་པ། །ཟུང་འཇུག་ཅེས་བྱ་ལྔ་པ་སྟེ། འདི་ནི་སྒྲུབ་པའི་ཡན་
ལག་མཆོག །རྒྱུད་ཀུན་གྱི་ནི་དོན་བསྡུས་པའོ། །རིམ་པ་འདི་ཡིས་དབྱེ་བ་ཡང་། །སྤྲོས་པའི་རིམ་པ་
རྣམཔ་མང་། །དེ་རྣམས་ཡང་དག་བསྡུས་པར་ནི། །གང་གིས་ཤེས་པ་རྒྱུད་རིག་དེ། །ཞེས་པ་ལྟར་བླ་
མེད་ཀྱི་ལམ་ཐམས་ཅད་བསྐྱེད་རིམ་ནས་ཟུང་འཇུག་གི་བར་དེར་འདུ་ལ། །བསྐྱེད་རིམ་ནས་ཟུང་འཇུག་
གི་བར་གྱི་རིམ་པ་ལྔ་པོ་འདི་ཡིས་རྒྱུད་ཀུན་གྱི་དོན་བསྡུས་པ་དང་། འདི་དག་ལེགས་པར་ཤེས་པས་བླ་མེད་
ཀྱི་རྒྱུད་མང་པོར་སྤྲོས་བཤད་ཀྱི་དོན་མི་འདྲ་བ་སྣ་ཚོགས་ཡོད་པ་མཐའ་དག་ཁོང་དུ་ཆུད་པར་གསུངས་པས།
སྔགས་བླ་མེད་ཀྱི་ལམ་ལ་བསྐྱེད་རིམ་དང་སེམས་དམིགས་དང་སྒྱུ་ལུས་དང་དོན་དམ་འོད་གསལ་དང་ཟུང་
འཇུག་སྟེ་རིམ་པ་ལྔར་གྲངས་ངེས་ཤིང་དེ་ལས་མང་ན་མི་དགོས་ལ་ཉུང་ན་མི་འདུ་བ་ཡིན་པས། དབང་
དེ་དག་གིས་གང་གི་སྣོད་རུང་དུ་བྱས་པའི་ལམ་དེ་ལ་བསྐྱེད་རྫོགས་གཉིས་ལས་བསྐྱེད་རིམ་སྨིན་བྱེད་བུམ་
དབང་གིས་སྒྲུབ་ཅིང་། རྫོགས་རིམ་ལ་སྐྱེ་འཕགས་ཀྱི་རྒྱུད་ཀྱི་རྫོགས་རིམ་གཉིས་ལས། སོ་སྐྱེའི་རྒྱུད་ཀྱི་
རྫོགས་རིམ་མ་དག་པའི་སྒྱུ་ལུས་དང་དེ་སྒྲུབ་བྱེད་དབེན་གསུམ་སྨིན་བྱེད་གསང་དབང་གིས་བྱེད་ལ། འཕགས་
རྒྱུད་ཀྱི་རྫོགས་རིམ་ལ་ཡང་སྟོང་ཕྱོགས་དོན་དམ་འོད་གསལ་གྱི་རྫོགས་རིམ་སྨིན་བྱེད་ཤེར་དབང་གིས་སྒྲུབ་
ལ༑ སྣང་ཕྱོགས་ཟུང་འཇུག་གི་རྫོགས་རིམ་སྨིན་བྱེད་ཚིག་དབང་གིས་བྱེད་པའི་རྒྱུ་མཚན་གྱིས་ཡིན་ནོ།
དབང་བཞི་གོ་རིམ་ཡང་ངེས་པ་ཡིན་ཏེ། བསྐྱེད་རིམ་མཚན་ཉིད་པ་ཞིག་སྔོན་དུ་མ་སོང་བར་རྫོགས་རིམ་
མཚན་ཉིད་པ་མི་སྐྱེ་བས་དང་པོར་བུམ་དབང་བསྐུར། རྫོགས་རིམ་ལ་ཡང་དབེན་གསུམ་སྒྱུ་ལུས་དང་བཅས་
པ་མ་འགྲུབ་པར་རིམ་པ་བཞི་པ་མི་འབྱུང་བས་གསང་དབང་དུས་གཉིས་པར་བསྐུར་དགོས་ཤིང་། སྒྱུ་ལུས་
དེ་འོད་གསལ་དུ་དག་པའི་དོན་གྱི་འོད་གསལ་མེད་ན་ཟུང་འཇུག་གི་ཡ་གཅིག་མེད་པས་དུས་གསུམ་པར་ཤེར་
དབང་བསྐུར། ཡ་གཉིས་པོ་དེ་ཟུང་དུ་མ་འཇུག་བར་དུ་འབྲས་བུ་མཐར་ཕྱིན་པ་མི་འོངས་པས་ཚིག་དབང་



{47}
བཞི་པར་བསྐུར་བ་ཡིན་ནོ། །དབང་གི་སྒྲ་བཤད་ཡོད་དེ། ས་ལམ་འབྲས་བུ་དང་བཅས་པའི་ཡོན་ཏན་
ཐོབ་པའི་རྒྱུད་སྦྱངས་ཏེ་རུང་བར་བྱས་པ་དང་། གདུལ་བྱའི་རྒྱུད་གཙང་མའི་སྣོད་དུ་ཡེ་ཤེས་ཀྱི་བཅུད་
བླུགས་པ་དང་། ཀུན་གཞི་ལ་ས་བོན་གཏོར་བས་འབྲས་བུ་འགྲུབ་པའི་བག་ཆགས་འཇོག་པ་དང་། ལུས་
ངག་ཡིད་གསུམ་གྱི་སྒྲིབ་པའི་དྲི་མ་འཁྲུད་པས་དག་པ་དང༌། རྒྱུད་ཉན་པ་དང་བསམ་པ་དང་སྟོན་པ་དང་
ལམ་བགྲོད་པ་ལ་དབང་བས་ན་དབང་ཞེས་བྱ་བ་ཡིན་ཏེ། སྦྱོར་བ་བདུན་པ་ལས། སྣོད་དུ་རུང་ཕྱིར་བུམ་
དབང་སྟེ། །བླུགས་གཏོར་དག་པར་བྱེད་པས་དབང་། །ཞེས་གསུངས་སོ།། ༈ །གཉིས་པ་ནི། དེ་
ལྟར་རྡོ་རྗེ་སློབ་དཔོན་མཁས་པའི་དེད་དཔོན་གྱི་བཀའ་དྲིན་ལ་བརྟེན་ནས་རང་རྒྱུད་ལ་སྨིན་གྲོལ་གྱི་རྟོགས་
པ་ཁྱད་པར་ཅན་སྐྱེ་རུང་གི་སྨིན་བྱེད་རྒྱུའི་དབང་ལེགས་པར་ཐོབ་པའི་དུས་འདི་ནས་བཟུང་སྟེ། ཇི་ལྟར་
ཁས་བླངས་པའི་དམ་ཚིག་དང་སྡོམ་པ་རྣམས་སྲོག་དང་བསྡོས་ཏེ་ཚུལ་བཞིན་དུ་བསྲུང་བ་ལ་འབད་དགོས་
ཏེ༑ ༑ སྡོམ་འབྱུང་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་
བའི་དུས་ལ་བབ་ཀྱང་བླ། །དམ་ཚིག་རྟག་ཏུ་བསྲུང་བར་བྱ། །ཞེས་དང་། རྡོ་རྗེ་རྩེ་མོ་ལས། བསྐལ་པ་
བརྒྱ་ཕྲག་དག་ཏུ་ནི། །ཅི་སྟེ་མངོན་པར་བརྩོན་བྱས་ཀྱང་། །གང་ཟག་བཞི་ནི་འཇིག་རྟེན་ཏུ། །བསྒྲུབས་
ཀྱང་འགྲུབ་པར་ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང་། །ཐེ་ཚོམ་ལྡན་པ་ཉིད་དང་ནི། །བཀའ་
བཞིན་དུ་ནི་མི་སྤྱོད་པ། །དད་པ་མེད་ཉིད་འགྲུབ་མི་འགྱུར། །ཞེས་དང་། སངས་རྒྱས་མཉམ་སྦྱོར་ལས།
དཀྱིལ་འཁོར་དོག་ཏུ་མ་ཞུགས་དང་། །དམ་ཚིག་རྣམས་ནི་སྤངས་པ་དང་། །གསང་བའི་དེ་ཉིད་མི་ཤེས་
པས༑ ༑བསྒྲུབས་ཀྱང་ཅི་ཡང་མི་འགྲུབ་བོ། །ཞེས་གསུངས་སོ། །རྡོ་རྗེ་འཆང་གི་བཅས་མཚམས་ལས་
འདའ་བར་མི་བྱ་བའི་ལས་ནི་དམ་ཚིག་གི་ངོ་བོ་ཡིན་ལ། གང་བྱ་རྒྱུ་མི་བྱེད་པ་དང༌། མི་བྱ་རྒྱུ་བྱེད་པ་
འགོག་པ་ནི་སྡོམ་པའི་ངོ་བོ་ཡིན་ནོ། །དེ་འདྲ་བའི་དམ་སྡོམ་བསྲུང་བ་ལ་གང་བསྲུང་རྒྱུའི་བཅས་མཚམས་
རྣམས་ཤེས་པར་བྱ་དགོས་ཏེ། བླ་མ་ལྔ་བཅུ་པ་ལས། དེ་ནས་སྔགས་སོགས་བྱིན་པ་ཡིས། །དམ་ཆོས་
སྣོད་དུ་བྱས་ནས་སུ། །རྩ་བའི་ལྟུང་བ་བཅུ་བཞི་ནི། །ཀླག་དང་འཛིན་པ་ཉིད་དུ་བྱ། །ཞེས་པ་ལྟར། བྱང་
ཆུབ་གཞུང་ལམ་དང་། དངོས་གྲུབ་སྙེ་མ་དང༌། བླ་མ་ལྔ་བཅུ་པའི་འགྲེལ་པ་སོགས་རྗེ་ཡབ་སྲས་ཀྱི་གསུང་



རབ་རྣམས་ལ་རིང་དུ་འདྲིས་པར་བྱས་ཏེ་སྦྱངས་དགོས་ཤིང་། བློའི་མཐུ་དམན་པ་རྣམས་ཀྱང་མ་མཐའ་
སྡོམ་ཚིག་ལྟ་བུའི་སྟེང་ནས་བསྲུང་མཚམས་ངོས་ཟིན་པར་བྱས་ཏེ་རང་རྒྱུད་ལ་ལྟུང་བས་གཏན་ནས་མ་གོས་
པ་ལ་འབད་ཅིང་། ཁྱད་པར་དུ་རྩ་ལྟུང་དང་སྦོམ་པོའི་ལྟུང་བས་ནམ་ཡང་མ་གོས་པ་ལ་འབད་རྩོལ་ཅི་ཡོད་
ཀྱིས་སྒྲིམ་ནས། ཐུན་དྲུག་རྣལ་འབྱོར་སོགས་ལ་བརྩོན་པ་ལྷུར་བྱས་ཏེ་དང་པོ་རང་ནས་ལྟུང་བའི་དྲི་མས་
མ་བསླད་པར་བྱ་ཞིང་། བརྒྱ་ལ་གལ་ཏེ་ལྟུང་བ་བྱུང་ན་དེ་མ་ཐག་ཏུ་བཤགས་བསྡམས་སོགས་ཚུལ་བཞིན་
བྱས་ཏེ་ལྟུང་བ་དང་ཞག་ཏུ་མི་གྲོགས་པར་བྱེད་དགོས་ཏེ། ལེགས་གྲུབ་ཀྱི་རྒྱུད་ལས། ཉིན་པར་བག་མེད་
བྱས་པ་དག །མཚན་མོ་སོ་སོར་བཤགས་པར་བྱ། །ནུབ་མོ་བྱས་པ་ནངས་པར་བཤགས། །ལེགས་པར་
བྱས་ལ་མངོན་དགར་བྱ། །ཞེས་སོ། །དེ་ལྟར་དྲན་ཤེས་ཀྱི་བྱ་ར་བརྟན་པོས་བལྟ་རྟོགས་ལེགས་པར་བྱས་
ནས་དམ་ཚིག་ཚུལ་བཞིན་དུ་བསྲུང་བ་ཡོད་ན་ལམ་བསྒོམ་པ་སོགས་མ་བྱུང་ནའང་སྐྱེ་བ་བཅུ་དྲུག་ཚུན་ཆད་
དུ་ངེས་པར་འཚང་རྒྱ་བར་འགྱུར་ཏེ། རྣམ་གྲོལ་ཟླ་བས། མ་བསྒོམས་གྱུར་ཀྱང་ལྟུང་མེད་ན། །སྐྱེ་བ་
བཅུ་དྲུག་དག་ན་འགྲུབ། །ཅེས་སོ། །གལ་ཏེ་དམ་ཚིག་ཡལ་བར་དོར་ཏེ་ལམ་བསྒོམ་པ་དང་དངོས་གྲུབ་
སྒྲུབ་པ་སོགས་ལ་ཅི་ཙམ་འབད་ཀྱང་རྟོགས་པ་ཁྱད་པར་ཅན་གང་ཡང་མི་སྐྱེ་བར་མ་ཟད་འདི་ཕྱི་གཉིས་ཀར་
ཤིན་ཏུ་ཕུང་བར་འགྱུར་ཏེ། རྡོ་རྗེ་རྩེ་མོ་ལས། གཞན་དུ་དམ་ཚིག་ལས་ཉམས་ན། །ཉམས་པ་བདུད་
ཀྱིས་བཟུང་བར་འགྱུར། །འདི་དང་ཕ་རོལ་ཏུ་ནི་ཕུང་། །བསྟིར་མེད་སྤྱིའུ་ཚུགས་དམྱལ་བར་འགྲོ། །ཞེས་
སོ༑ ༑དེས་ན་ཉམས་སུ་བླང་བྱའི་རྡོ་རྗེ་ཐེག་པ་ཉེ་ལམ་ཡིན་པས་མི་ཆོག་པར་གང་ཟག་རང་ཉིད་ཉེ་ལམ་
དུ་ཞུགས་པ་ཞིག་དགོས་པས། གང་ཞིག་དམ་ཚིག་ཚུལ་བཞིན་བསྲུང་ན་ཉེ་ལམ་ཞུགས་པ་ཡིན་གྱི། བསླབ་
ཁྲིམས་ཡལ་བར་བོར་ཏེ་སྐུ་གསུམ་ལམ་ཁྱེར་ཅི་ཙམ་ཞིག་བཏོན་ཀྱང་རིང་བ་བས་རིང་བའི་ལམ་དུ་ཞུགས་
པར་གདོན་མི་ཟ་བས། རིག་འཛིན་གྱི་གྲལ་དུ་སྙེགས་འདོད་པ་རྣམས་ཀྱིས་བཅས་མཚམས་ལས་མི་འདའ་
བའི་ཐབས་ལ་ལེགས་པར་འབད་པར་བྱོས་ཤིག །སྨྲས་པ། ལེགས་གསུང་སྨན་གྱི་སྙིང་པོ་རྩ་རྒྱུད་སྒོ།
མཐའ་ཚུལ་སྒོ་ལྕགས་དབྱེ་བ་དཀའི་རྒྱས་བཏབ་པ། །རྩ་བཤད་མན་ངག་སྦྱར་བའི་ལྡེ་མིག་གིས། །ཕྱེ་ན་
ཟབ་དོན་བཅུད་ནོར་ཅིར་ཡང་མཐོང་། །རྣམ་བཞི་དྲི་མ་མཐའ་དག་འཁྲུད་བྱེད་པའི། །དབང་བཞི་བརྡ་



{ 49 }
དོན་ལེགས་པར་འཕྲོད་ཐོབ་ན། །སྐུ་བཞི་ས་བོན་རྒྱུད་ལ་བཞག་པའི་མཐུས། །རྣམ་བཞི་རིག་འཛིན་ཐོབ་
ལ་མི་རིང་སྙམ། །རང་གི་སྲོག་དང་བསླབ་པའི་བཅས་མཚམས་གཉིས། །གང་ཞིག་གལ་ཆེ་སྙམ་ནས་
འདེམ་བྱེད་ན། །ཕྱི་མ་གལ་པོ་ཆེར་བཟུང་སྐྱེས་བུ་དེ། །སྲས་བཅས་རྒྱལ་བའི་མདུན་སར་མགོ་འཕང་
མཐོ༑ ༑ཞེས་པ་ནི་བར་སྐབས་ཀྱི་ཚིགས་སུ་བཅད་པའོ།། ༈ །རྩ་བའི་ས་བཅད་གསུམ་པ་སྨིན་ཅིང་
དག་པས་ས་ལམ་བགྲོད་པའི་ཚུལ་ལ་གཉིས། བགྲོད་བྱ་སའི་རྣམ་གཞག་དང་། བགྲོད་བྱེད་ལམ་གྱི་རིམ་
པའོ༑ ༑དང་པོ་ལ་གཉིས། རྒྱུད་དང་དགོངས་འགྲེལ་ལས་གསུངས་ཚུལ་སྤྲོས་ཏེ་བཤད་པ། དོན་བསྡུས་
ཏེ་བསྟན་པའོ། །དང་པོ་ནི། སྤྱིར་ཕར་ཕྱིན་ཐེག་པར་ས་བཅུའི་རྣམ་གཞག་རྒྱས་པར་བསྟན་ཅིང་འབྲས་
བུའི་ས་ཀུན་ཏུ་འོད་དང་བཅས་པ་བཅུ་གཅིག་ཏུ་འདོད་ལ། དེ་དང་མཚུངས་པར་སྔགས་ཀྱི་སྐབས་འདིར་
སའི་རྣམ་གཞག་ཆེས་གསལ་བར་གཏན་ལ་ཕབ་པ་མེད་ཅིང་། རྒྱུད་དང་འགྲེལ་པ་རྣམས་ནས་སའི་མིང་
ཙམ་མཐུན་མི་མཐུན་ཅི་རིགས་པ་གསུངས་པ་ཡོད་ཀྱང༌། དགོངས་གཞི་ཤིན་ཏུ་རྟོགས་དཀའ་བས་བདག་
འདྲའི་རྨོངས་པའི་བློ་གྲོས་ཀྱིས་གཞལ་བར་ནུས་པ་མ་ཡིན་ནོ། །དེ་ལྟ་མོད་ཀྱིས་ཟུང་འཇུག་རིན་ཆེན་གླིང་
དུ་བགྲོད་པ་ལ་ས་ལམ་འོག་མ་འོག་མ་མངོན་དུ་བྱས་པའི་སྒོ་ནས་གོང་མ་གོང་མའི་རྟོགས་པ་ཐོབ་དགོས་ཤིང༌།
དེ་ལ་སྔོན་དུ་ས་དང་ལམ་གྱི་རིམ་པ་ཅི་འདྲ་ཞིག་ཡིན་པ་ལ་ཐོས་བསམ་གྱིས་བརྡར་ཤ་ཆོད་པ་ཞིག་མེད་མི་
རུང་བ་དེའི་ཕྱིར། བླ་མའི་མན་ངག་དང་རྒྱུད་འགྲེལ་ཀྱི་བསྟན་བཅོས་རྣམས་ལ་བརྟེན་ནས་མདོ་ཙམ་བཤད་
པར་བྱའོ། །དེ་ཡང་སྔགས་ཀྱི་སྐབས་འདིར་ས་བཅུར་གསུངས་པ་ནི། འདུས་པའི་རྩ་རྒྱུད་དང་། བདེ་
མཆོག་རྩ་རྒྱུད། རྡོ་རྗེ་གུར་སོགས་ལས་འབྱུང་ལ། ས་བཅུ་གཅིག་བྱེད་པ་ཡང་མན་ངག་སྙེ་མ་སོགས་
ཀྱི་དགོངས་པ་ཡིན། སཾ་བྷ་ཊ་དང་མཁའ་འགྲོ་རྒྱ་མཚོ་སོགས་ལས་ས་བཅུ་གཉིས་དང༌། མངོན་བརྗོད་
བླ་མ་སོགས་ལས་ས་བཅུ་གསུམ་དང༌། རྡོར་ཕྲེང་སོགས་ལས་ས་བཅུ་བཞིར་གསུངས་ཤིང་། ཡེ་ཤེས་
ཐིག་ལེ་ལས་ས་བཅོ་ལྔའམ་བཅུ་དྲུག་ཏུ་ཡང་གསུངས་སོ། །འོ་ན་ས་དེ་དག་དབྱེ་ཚུལ་ཇི་ལྟར་ཡིན་ཞེ་ན།
འདུས་པའི་རྩ་རྒྱུད་ལེའུ་བཅུ་གཅིག་པ་ལས། ས་བཅུ་དག་ལ་གནས་པ་ཡི། །བྱང་ཆུབ་སེམས་དཔའ་དེ་
འགྱུར་རོ། །ཞེས་དང༌། རྣམ་སྣང་མངོན་བྱ་ལས། བྱང་ཆུབ་སེམས་དཔའ་བདག་ཉིད་ཚེ། །ས་བཅུ་



{0}
དག་ལ་གནས་པ་དག །ཅེས་དང་། འཇམ་དཔལ་མཚན་བརྗོད་ལས་ཀྱང་། མགོན་པོ་ས་བཅུའི་དབང་
ཕྱུག་སྟེ། །ས་བཅུ་ལ་ནི་གནས་པའོ། །ཞེས་པ་རྣམས་དོན་མཐུན་པར་སྣང་སྟེ། ཕར་ཕྱིན་ཐེག་པ་ནས་
བཤད་པའི་ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ། །བཞི་པ་འོད་
འཕྲོ་བ། །ལྔ་པ་སྦྱང་དཀའ་བ། །དྲུག་པ་མངོན་དུ་ཕྱོགས་པ། །བདུན་པ་རིང་དུ་སོང་བ། བརྒྱད་པ་མི་
གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་ཏེ་འཕགས་པ་སློབ་པའི་ས་བཅུ་ལ་གསུངས་
པའི་ཕྱིར་རོ། །རྡོ་རྗེ་སྙིང་པོ་རྒྱན་གྱི་རྒྱུད་ལས། དེ་དག་ལས་ས་བཅུ་པོ་གང་ཞེ་ན། རབ་ཏུ་དགའ་བ་
ཞེས་བྱ་བའི་ས་དང༌། དྲི་མ་མེད་པ་ཞེས་བྱ་བའི་ས་དང་། ཞེས་པ་ནས། ཆོས་ཀྱི་སྤྲིན་ཞེས་བྱ་བ་དང་།
ས་ཐམས་ཅད་དོན་གཅིག་སྟེ། འདི་ལྟར་ཡེ་ཤེས་ཀྱི་དོན་ཏོ། །ཞེས་དང༌། རིམ་ལྔ་གསལ་སྒྲོན་ལས།
ཟུང་འཇུག་གི་སྐབས་སུ་གསུངས་པའི་དོན་སྒྲོན་གསལ་ལས། ས་བཅུ་ནི་འོད་ཟེར་བཅུ་སྟེ་དེ་ལ་རབ་ཏུ་གནས་
པའོ༑ ༑ཞེས་གསུངས་པ་ཡང་ཡོད་མོད་ཀྱང་། སྔར་བཤད་པའི་ས་བཅུ་ནི་རབ་དགའ་སོགས་བཅུ་ལ་
བྱའོ༑ ༑ཞེས་གསུངས་སོ། །བདེ་མཆོག་རྩ་རྒྱུད་ལས། གནས་སོགས་བཅུ་ས་བཅུ་དང་སྦྱར་བར་གསུངས་
ཏེ༑ ༑སེམས་ཅན་དཔག་ཏུ་མེད་པ་སྦྱིན་པས་རབ་ཏུ་ཚིམ་ཞིང་དགའ་བར་གྱུར་པའི་གནས་ཡིན་པས་ན་
རབ་དགའ་སྟེ་ས་དང་པོའོ། །འཆལ་བའི་དྲི་མ་འགོག་པའི་ཚུལ་ཁྲིམས་ཕུལ་ཏུ་བྱུང་བས་ངེས་ལེགས་ལ་
ཉེ་བར་བྱེད་པའི་གནས་ཡིན་པས་དྲི་མེད་དོ། །བཟོད་པ་རབ་ཏུ་གྱུར་པས་མངོན་ཤེས་དང་ཏིང་ངེ་འཛིན་
སོགས་སྐྱེ་བའི་ཞིང་ཡིན་པས་འོད་བྱེད་དོ། །ཕན་འདོགས་ཀྱི་བརྩོན་འགྲུས་རབ་ཏུ་འབར་བས་ཡོན་ཏན་
སྐྱེ་བ་ལ་ཉེ་བར་བྱེད་པའི་ཞིང་ཡིན་པས་འོད་འཕྲོ་བའོ། །རང་གཞན་གྱི་དོན་ཕུན་སུམ་ཚོགས་པ་དོན་གཉེར་
གྱི་འདུན་པས་ཡོངས་སུ་རྟོག་པས་ན་སྦྱང་དཀའོ། །རྣམ་འབྱེད་ཤེས་རབ་ཕུལ་ཏུ་བྱུང་བས་གང་ཟག་དང་
ཆོས་ཀྱི་དེ་ཁོ་ན་ཉིད་ལ་ཉེ་བར་འདུན་པས་རྟོག་པས་མངོན་དུ་གྱུར་པའོ། །ཐབས་ཀྱི་ཕར་ཕྱིན་རབ་ཏུ་གྱུར་
པས་ཏིང་ངེ་འཛིན་དང་མངོན་ཤེས་སོགས་མཚན་མ་མེད་པར་རྩོལ་བས་འདུ་བས་རིང་སོང་ངོ་། །སྨོན་
ལམ་མཆོག་ཏུ་དག་པས་རྣམ་བྱང་གི་རྟོགས་པ་ཐམས་ཅད་འབད་རྩོལ་མེད་པར་ཉེ་བར་འདུ་བས་མི་གཡོ་
བའོ༑ །བདག་མེད་པར་དུར་ཁྲོད་དང་མཚུངས་པའི་ཆོས་དབྱིངས་རྟོགས་ནས་གཞན་ལ་ལེགས་པར་སྟོན་



{51}
པས་ལེགས་པའི་བློ་གྲོས་སོ། །སངས་རྒྱས་རྣམས་ལས་བདག་མེད་པའི་ཡེ་ཤེས་བསམ་གྱིས་མི་ཁྱབ་པོའི་
དབང་བསྐུར་བ་ཉེ་བར་ཐོབ་པས་ན་ཆོས་ཀྱི་སྤྲིན་ཏེ་ས་བཅུ་པའོ། །དེ་ལྟ་ཡང་ཉུང་ངུའི་རྩ་རྒྱུད་ལས། ཤྲཱི་
ཧེ་རུ་ཀའི་གཞུང་དུ་སྤྱོད། །འདི་ནི་ནང་གི་བདག་ཅན་ས། །ཕ་རོལ་ཕྱིན་བཅུའི་ས་རྣམས་ནི། །རྣལ་འབྱོར་
མ་ཡི་བརྡ་ཡི་སྐད། །ཅེས་དང་། གནས་ནི་རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་
འདིར་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་བ། །ཚརྗོ་ཧ་ནི་སྦྱང་དཀའ་བ། །ཉེ་བའི་ཚནྡོ་
སྦྱང་དཀའ་བ། །འདུ་བ་རིང་དུ་སོང་བ་ཡིན། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་
གྲོས་ཉིད། །ཉེ་བའི་དུར་ཁྲོད་ཆོས་ཀྱི་སྤྲིན། །ཞེས་སོ། །དེ་དང་མཐུན་པར་སྡོམ་འབྱུང་ལས་ཀྱང་། གནས་
ནི་རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་པ་ཡིན་ཏེ། །ཉེ་བའི་ཞིང་ནི་
འོད་འཕྲོ་བ། །མངོན་དུ་གྱུར་པ་ཚརྗོར་ཤེས། །ཉེ་བའི་ཚནྡོ་སྦྱང་དཀའ་བ། །འདུ་བ་རིང་དུ་སོང་བ་སྟེ།
མི་གཡོ་བར་གྲགས་ཉེ་འདུ་བ། །དུར་ཁྲོད་དེ་ནི་ལེགས་བློ་གྲོས། །ཉེ་བའི་དུར་ཁྲོད་ཆོས་ཀྱི་སྤྲིན། །གནས་
སོགས་ས་ཡི་རྣམ་དག་པ། །རིམ་པ་ཇི་བཞིན་བཤད་པ་ཡིན། །གནས་དང་ཉེ་གནས་སོགས་བརྟེན་པས།
མི་རྣམས་དྲི་མ་མེད་པར་འགྱུར། །ཞེས་གསུངས་མོད། ས་ལྔ་པ་དང་དྲུག་པ་གཉིས་སྡེབ་སྦྱོར་མ་བཤིགས་
པས་འགྱུར་གྱིས་ནོར་བ་སྟེ། ཚནྡོ་ཧ་ནི་སྦྱང་དཀའ་བ། །ཉེ་བའི་ཚནྡོ་མངོན་གྱུར་ཏེ། །ཞེས་འབྱུང་དགོས་
སོ༑ ༑དེ་ལྟར་ཤེས་ན་མངོན་བརྗོད་བླ་མ་དང་། ཁ་སྦྱོར་གྱི་འགྱུར་སྐྱོན་ཡང་ཁེགས་པར་ནུས་སོ། །རྡོ་
རྗེ་གུར་ལས། གང་ཞིག་རབ་དགའི་སར་གནས་དང༌། །ཕ་རོལ་དྲི་མེད་གང་ཕྱིན་དང་། །འོད་འཕྲོ་ཅན་
དུ་གནས་པ་དང་། །མི་གཡོའི་གནས་སུ་བྱས་པ་དང་། །གང་ཞིག་ཆོས་སྤྲིན་རྗེས་སོང་དང་། །གང་ཞིག་
སྦྱང་དཀར་སོན་པ་དང༌། །གང་ཞིག་རིང་སོང་ཐོབ་པ་དང་། །འོད་བྱེད་དུ་ནི་གནས་པ་སྟེ། །ས་བཅུའི་
དབང་ཕྱུག་མགོན་པོ་དང་། །ཞེས་ས་བཅུར་གསུངས་ཀྱང་དངོས་ཟིན་ལ་མངོན་གྱུར་དང་ལེགས་པའི་བློ་
གྲོས་གཉིས་མི་སྣང་བས་རྒྱ་དཔེའམ་བོད་དཔེ་གང་རུང་མ་དག་པའི་སྐྱོན་ཡིན་འདྲའོ། །ས་བཅུ་གཅིག་ཏུ་
འཇོག་ཚུལ་ནི། རིམ་ལྔ་ལས། དང་པོའི་ལས་ཀྱི་སྦྱོར་བ་ཡིས། །ས་བརྒྱད་པ་ནི་ཐོབ་པར་འགྱུར། །སྣང་
བ་གསུམ་པོ་མཐོང་བ་དག །ས་བཅུ་པ་ལ་རབ་ཏུ་གནས། །ཞེས་པ་ལྟར། བསྐྱེད་རིམ་ཕྲ་རགས་མཐར།



{52}
ཕྱིན་པ་ས་བརྒྱད་པ་ཐོབ་མ་ཐག་དང་སྦྱར། རྫོགས་རིམ་ལུས་དབེན་གྱིས་ས་བརྒྱད་པའི་དཀྱིལ་སྨད་དང་།
ངག་དབེན་ས་དགུ་པ་དང་། སེམས་དབེན་དང་མ་དག་པའི་སྒྱུ་ལུས་ས་བཅུ་པའི་སྟོད་དང་། རིམ་པ་བཞི་
པའི་དོན་གྱི་འོད་གསལ་དང་སློབ་པའི་ཟུང་འཇུག་ས་བཅུ་པའི་སྨད་དང་སྦྱར་བའི་ཤུགས་ཀྱིས་མི་སློབ་པའི་
ཟུང་འཇུག་ས་བཅུ་གཅིག་པ་ཀུན་ཏུ་འོད་ལ་འཇོག་པ་ཡིན་ཏེ། སྤྱོད་བསྡུས་ལས། རྡོ་རྗེ་ཐེག་པ་འདི་ལ་
བསྐྱེད་རིམ་ལ་བསླབས་ནས་ས་བརྒྱད་པ་འཐོབ་སྟེ། ཇི་སྲིད་རྫོགས་རིམ་མ་ཐོབ་པ་དེ་སྲིད་དུ་ད་དུང་དགེ་
བའི་བཤེས་གཉེན་མཉེས་པར་བྱའོ། །སྐུ་དང་གསུང་དང་ཐུགས་མངོན་པར་རྟོགས་ནས། ས་བཅུ་ཐོབ་
པ༑ ༑སྒྱུ་མ་ལྟ་བུའི་ཏིང་ངེ་འཛིན་སོ་སོར་ཐོབ་ཅིང་། སྒྱུ་མ་ལྟ་བུའི་ཏིང་ངེ་འཛིན་ཡང་དག་པར་རྟོགས་
ནས༑ ༑སྣང་བ་གསུམ་རྣམ་པར་དག་པ་འོད་གསལ་སོ་སོར་ཐོབ་སྟེ། སྣང་བ་མེད་པའི་འོད་གསལ་ལས་
ལངས་ནས། ཟུང་འཇུག་ལ་གནས་པའི་རིམ་གྱིས། སངས་རྒྱས་ཀྱི་བྱ་བ་མངོན་སུམ་དུ་བྱས་ནས་རྡོ་རྗེ་
ལྟ་བུའི་ཏིང་ངེ་འཛིན་གྱི་ཡོན་ཏན་ཐམས་ཅད་ཀྱིས་བརྒྱན་ནས་གནས་པར་འགྱུར་རོ། །ཞེས་སོ། །འོ་ན་
བསྐྱེད་རིམ་ནས་ཟུང་འཇུག་གི་བར་གྱི་ལམ་རྣམས་རང་རང་གི་ཐད་དུ་མཐར་ཕྱིན་པ་ན། རབ་དགའ་སོགས་
ས་དེ་དང་དེའི་ཡོན་ཏན་རྫོགས་པར་ཐོབ་ནས་དངོས་གནས་ལ་བཞག་པ་ཡིན་ནམ་དེའི་དོད་ཐུབ་པའི་སྒོ་ནས་
བཞག་པ་ཡིན། དང་པོ་ལྟར་ན་བསྐྱེད་རིམ་མཐར་ཕྱིན་པའི་གང་ཟག་གིས་འཁོར་བར་ལྡོག་པ་མི་སྲིད་པར་
ཐལ་བ་དང་། བསྐྱེད་རིམ་ཙམ་གྱི་སྔགས་ཀྱི་མཐོང་ལམ་ཐོབ་པར་འདོད་དགོས་པ་སོགས་ཉེས་པ་དུ་མས་
གནོད་པར་འགྱུར་ལ། གཉིས་པ་ལྟར་ན་ཡང་སྔགས་ལུགས་ཀྱི་ས་རྣམས་འཇོག་དཀའ་བར་མ་ཟད་སློབ་
པའི་ཟུང་འཇུག་ས་བཅུ་པའི་སྨད་དང་དོད་ཐུབ་པར་སྦྱར་བས། དེའི་གོང་དུ་ས་བཅུ་དངོས་གནས་པ་ཞིག་
བཞག་རྒྱུ་མེད་ལ་དེའི་མན་ཆད་དོད་ཐུབ་ཙམ་མ་གཏོགས་དངོས་གནས་པ་ཞིག་ཁས་བླངས་མི་རུང་བས་
ཐལ་བ་ཡོད་དོ་ཞེ་ན། དེ་སྐྱོན་མེད་དེ། བསྐྱེད་རིམ་ནས་སློབ་པའི་ཟུང་འཇུག་གི་བར་གྱི་ལམ་རྣམས་ཕར་
ཕྱིན་ནས་བཤད་པའི་ས་རྣམས་དང་འདྲ་བའི་ཆོས་མཐུན་རེ་སྦྱར་བའི་སྒོ་ནས་མཚུངས་ཆོས་ཀྱི་དོད་ཐུབ་
ཏུ་སྦྱར་བ་ཡིན་པས་ཀླན་ཀའི་གནས་མེད་དེ། རིམ་ལྔ་གསལ་སྒྲོན་ལས། དེ་ན་ཕ་རོལ་ཏུ་ཕྱིན་པའི་ཐེག་
པས་ས་བར་པའི་བར་བགྲོད་པ་དེས། ལམ་འདིའི་བསྐྱེད་རིམ་ནས་སྒྱུ་ལུས་ཀྱི་བར་བགྲོད་པའི་དོད་ཐུབ་



{53}
པར་བཤད་པ་ལྟར། ཐེག་པ་འདིའི་ལམ་དེ་དག་གིས་ཀྱང་འཚང་རྒྱ་བ་ལ་ཐེག་པ་གཞན་གྱིས་ས་དེའི་བར་
དུ་བགྲོད་པའི་དོད་ཐུབ་པས། དེ་རྣམས་ཐོབ་པས་ས་བཅུའི་བར་དུ་ཐོབ་པར་གསུངས་ཀྱི། ལམ་ཕན་ཚུན་
གྱི་ཡོན་ཏན་ཇི་མ་ཇི་བཞིན་མཚུངས་པར་ཐོབ་པ་མི་དགོས་སོ། །དེ་ཡང་རྫོགས་རིམ་གྱི་རྟོགས་པ་ཡོངས་
སུ་རྫོགས་པར་སྐྱེ་བའི་སྨིན་བྱེད་བསྐྱེད་རིམ་ཡིན་པས། དེའི་ཐ་མ་ཡོངས་སུ་སྨིན་པ་ནི་ས་བརྒྱད་པ་ཐོབ་
མ་ཐག་པ་དང་། སྨིན་པ་བྱེད་པའི་སྔ་མ་རྣམས་ས་བདུན་དང་སྦྱར་གྱི། བསྐྱེད་རིམ་གྱི་ཁྱད་པར་འདི་ས་
བདུན་གྱི་འདིའོ་ཞེས་མ་སྦྱར་རོ། །ཞེས་སོ། །དེ་ཡང་ཕར་ཕྱིན་ཐེག་པའི་ས་བརྒྱད་པར་ཞིང་དག་སྦྱོར་
བ་ཐོབ་པ་དང་ཆོས་མཚུངས་པར་བསྐྱེད་རིམ་ཕྲ་རགས་མཐར་ཕྱིན་པ་ན་ཐ་མལ་དུ་རྣམ་པར་མི་རྟོག་པའི་
ཏིང་ངེ་འཛིན་ཤིན་ཏུ་བརྟན་ཅིང་སྣོད་བཅུད་ཀྱི་ཞིང་རྣམས་དག་པ་ལྷའི་རྟེན་དང་བརྟེན་པར་སྣང་བའི་ཡོངས་
སུ་དག་པ་ཐོབ་པ་དང་ཆོས་མཚུངས། ཕར་ཕྱིན་ཐེག་པའི་ས་དགུ་པར་ཆོས་སྟོན་པའི་ངག་རྣམ་པར་དག་
པའི་ཡེ་ཤེས་ལ་དབང་ཐོབ་པ་དང་མཚུངས་པར་ངག་དབེན་གྱི་སྐབས་སུ་མི་སྐྱེ་བའི་ཆོས་ལ་བཟོད་པའང་
ཅི་རིགས་པར་ཐོབ་ཅིང་ངག་གི་རྩ་བ་རླུང་དག་པར་བྱེད་པའི་ནུས་པ་ཐོབ་པ་དང་ཆོས་མཚུངས། ཕར་ཕྱིན་
ཐེག་པའི་ས་བཅུ་པའི་སྟོད་དུ་ལས་ལ་དབང་ཐོབ་པས་དམན་པའི་ལུས་ཀྱི་རྒྱུའི་ལས་ཀྱི་བག་ཆགས་ངན་པ་
རྣམས་ལུས་མཆོག་གི་རྒྱུར་སྒྱུར་བ་དང་འོད་ཟེར་ཆེན་པོའི་དབང་བསྐུར་ཐོབ་པ་དང་མཚུངས་པར་སེམས་
དཔེན་མཐར་ཐུག་གི་རླུང་སེམས་ལོངས་སྐུར་བསྒྱུར་ནུས་པ་དང་སྒྱུ་ལུས་པས་སངས་རྒྱས་རྣམས་ལས་དབང་
བསྐུར་བ་ཐོབ་པ་དང་ཆོས་མཚུངས། ས་བཅུ་པའི་དཀྱིལ་སྨད་དུ་སྟོང་ཉིད་ཀྱི་རྟོགས་པ་སྒྲིབ་པ་འཇོམས་
པ་ལ་ནུས་པ་མཐུ་ལྡན་དུ་འགྲོ་བའི་རྒྱུ་ལམ་གྱི་ཚོགས་ཡོངས་སུ་རྫོགས་པ་དང་ལམ་གཞན་ལ་གསར་དུ་བསླབ་
མི་དགོས་པ་བཞིན་དུ་དོན་གྱི་འོད་གསལ་དེ་བསོད་ནམས་ཀྱི་ཚོགས་ཡོངས་སུ་རྫོགས་པས་སྒྲིབ་པ་འཇོམས་
པ་ལ་ནུས་པ་ཆེ་ཞིང་སློབ་པའི་ཟུང་འཇུག་པས་གསར་དུ་བསླབ་རྒྱུའི་ལམ་གཞན་མེད་པ་དང་འདྲ་ཆོས་མཚུངས་
པར་དོད་ཐུབ་ཏུ་སྦྱར་བས་སོ། །བསྐྱེད་རིམ་ཕྲ་རགས་མཐོར་ཕྱིན་པ་ས་བརྒྱད་པ་དང་སྦྱར་བའི་ཤུགས་
ཀྱིས་དེ་མན་ཆད་ས་དང་པོ་ནས་བདུན་པའི་བར་སྦྱར་དགོས་པར་གསུངས་ཀྱང༌། སྦྱོར་ཚུལ་འདི་ལྟར་
ཡིན་ཞེས་གསལ་བར། རྗེ་ཡབ་སྲས་དང་། པཎ་ཆེན་རིམ་བྱོན་སོགས་ཚད་ལྡན་མཁས་པས་སུས་ཀྱང་



{4}
བཀྲལ་བ་ཞིག་མི་འདུག་པས། བློ་གྲོས་ཆེ་ལ་ཞིབ་ཅིང་མཛངས་པའི་སྐྱེས་བུ་རྣམས་ཀྱིས་ད་དུང་ལེགས་
པར་རྩད་གཅད་པར་གྱིས་ཤིག །སྨིན་གྲོལ་གྱི་ལམ་རྣམས་རིམ་གྱིས་ཉམས་སུ་བླངས་པ་ལས་མི་སློབ་པའི་
ཟུང་འཇུག་མངོན་དུ་བྱས་པ་ན། ས་བཅུ་གཅིག་པ་ཐོབ་པར་བཞེད་དེ། མན་ངག་སྙེ་མ་ལས། གོང་ནས་
གོང་དུ་ཡོན་ཏན་གྱི་རྟེན་བྱེད་པ་ཉིད་ཀྱི་ཕྱིར་ན་རབ་ཏུ་དགའ་བ་དང་། ཞེས་པ་ནས་ཆོས་ཀྱི་སྤྲིན་དང་ཀུན་
ཏུ་འོད་ཅེས་པ་ས་བཅུ་གཅིག་པོ་རྣམས་སུ་བལྟ་བར་བྱའོ། །ཞེས་གསུངས་སོ། །ས་བཅུ་གཉིས་སུ་བྱེད་
ཚུལ་ནི། མཁའ་འགྲོ་རྒྱ་མཚོ་ལས། ཇི་ལྟར་ས་ནི་བཅུ་གཉིས་ལས། །ཐོག་མ་དེ་ཉིད་བཅུ་གཉིས་པའོ།
བཅུ་པོ་རྣམས་ཀྱིས་དེ་ཤེས་བྱ། །གང་ཕྱིར་ས་བཅུའི་དབང་ཕྱུག་གོ །ས་གཅིག་རང་བཞིན་རྣམས་ཀྱིས་
ནི༑ ༑རྡོ་རྗེ་འཛིན་པ་ཆེན་པོར་འདོད། །ཅེས་པ་ལྟར། །སོ་སྐྱེའི་ས་མོས་པ་སྤྱོད་པ་དང་པོར་བྱས། གཉིས་
པ་རབ་དགའ་ནས་བཅུ་གཅིག་པ་ཆོས་ཀྱི་སྤྲིན། བཅུ་གཉིས་པ་རྡོ་རྗེ་འཛིན་པའི་སའོ། །ཀྱེ་རྡོར་དང་། སཾ་
བྷུ་ཊ་ལས། གནས་དང་ཉེ་བའི་གནས་དང་ནི། །ཞིང་དང་དེ་བཞིན་ཉེ་བའི་ཞིང་། །ཚརྗོ་ཉེ་བའི་ཚཛྲ་ཧ།
འདུ་བ་དེ་བཞིན་ཉེ་འདུ་བ། །དུར་ཁྲོད་ཉེ་བའི་དུར་ཁྲོད་དང་། །འཐུང་གཅོད་ཉེ་བའི་འཐུང་གཅོད་ཉིད།
འདི་རྣམས་ས་ནི་བཅུ་གཉིས་ཏེ། །ཞེས་གནས་སོགས་པཅུ་གཉིས་ས་བཅུ་གཉིས་དང་སྦྱར་བར་བྱ་སྟེ། འཐུང་
གཅོད་ནི་མོས་སྤྱོད་ཀྱི་ས་དང་སྦྱར། གནས་ནི་རབ་དགའ་སོགས་དང་སྦྱར་བ་ནས་ཉེ་བའི་དུར་ཁྲོད་ཆོས་
ཀྱི་སྤྲིན་དང་། ཉེ་བའི་འཐུང་གཅོད་ཀུན་ཏུ་འོད་ཀྱི་ས་དང་སྦྱར་རོ། །དེ་ལྟར་ཡང་མན་ངག་སྙེ་མ་ལས།
འཐུང་གཅོད་མོས་པ་སྤྱོད་པའི་སའོ། །བཅུ་གཉིས་པ་ཀུན་ཏུ་འོད་ནི་ཉེ་བའི་འཐུང་གཅོད་དོ། །ཞེས་སོ།
སྔགས་ཀྱི་སྐབས་སུ་གསུངས་པའི་རྡོ་རྗེ་འཛིན་པའི་ས་དང་ཕར་ཕྱིན་ཐེག་པར་གསུངས་པའི་ཀུན་ཏུ་འོད་ཀྱི་
ས་གཉིས་དོན་གཅིག་ཡིན་ནོ། །མཁའ་འགྲོ་རྒྱ་མཚོ་ལས་ནི། གྲོང་མཐའི་གནས་ནི་འདི་ལྟ་བུ། །ཀུན་ཏུ་
འོད་ཀྱི་ས་ཡིན་ནོ། །ཞེས་དང་། ཉེ་བའི་གྲོབ་མཐའ་ཡང་དག་གནས། །ས་ནི་མོས་པ་སྤྱོད་པ་སྟེ། །ཞེས་
ཀྱང་གསུངས་སོ། །རྡོ་རྗེ་སྙིང་པོ་རྒྱན་གྱི་རྒྱུད་ལས། བྱང་ཆུབ་སེམས་ནི་འོད་གསལ་བ། །ཀུན་ཏུ་འོད་
ཀྱི་ས་ཆེན་པོ། །ཉི་མའི་དཀྱིལ་འཁོར་གཟི་བརྗིད་ལྡན། །གཉིས་པ་བདུད་རྩི་འོད་ཅེས་བྱ། །ཟླ་བའི་འོད་
ནི་འོད་གསལ་བ། །གསུམ་པ་ནམ་མཁའ་འོད་ཅེས་བྱ། །མཁའ་བཞིན་ལེགས་པར་རབ་ཏུ་གནས། །རྡོ་



{55}
རྗེ་འོད་མཐའ་གང་ཞིག་པ། །བཞི་པ་དེ་ནི་ཡིད་འོང་བ། །བསམ་པ་བརྟན་པའི་སྦྱོར་བ་ཡིས། །རྡོ་རྗེ་ཞེས་
ནི་ཡོངས་སུ་གྲགས། །ལྔ་པ་རིན་ཆེན་འོད་ཅེས་བྱ། །དབང་བསྐུར་བ་ནི་རབ་ཏུ་གནས། །དྲུག་པ་པདྨོ་
འཆང་ཞེས་བྱ། །པད་བཞིན་རབ་ཏུ་རྣམ་པར་སྣང་། །རང་གཞན་སྨིན་པའི་ཆོས་ཉིད་དག །བདག་གི་
མེད་ཅིང་བཟུང་དུ་མེད། །བདུན་པ་ལས་ཀྱི་ས་ཞེས་བྱ། །སངས་རྒྱས་འཕྲིན་ལས་མཛད་པ་ཆེ། །བརྒྱད་
པ་དཔེ་མེད་པ་ཞེས་བྱ། །དཔེ་ནི་དེ་ལ་ཡོད་མ་ཡིན། །དགུ་པ་དཔེ་དང་བྲལ་ཞེས་བྱ། །དཔེ་རྣམས་ཐམས་
ཅད་རབ་ཏུ་འཇུག །བཅུ་པ་ཤེས་རབ་འོད་ཅེས་བྱ། །སངས་རྒྱས་ས་ནི་བླ་ན་མེད། །བཅུ་གཅིག་ཀུན་
མཁྱེན་ཉིད་ཅེས་བྱ། །ས་ཆེན་པོ་ནི་འོད་གསལ་བ། །བཅུ་གཉིས་སོ་སོ་བདག་རིག་པ། །རྣལ་འབྱོར་ཡེ་
ཤེས་ཡོངས་རྫོགས་ཉིད། །ཅེས་པ་ལྟར། ཀུན་ཏུ་འོད་དང་། བདུད་རྩི་འོད་དང་། ནམ་མཁའ་འོད་དང་།
རྡོ་རྗེ་འོད་དང་། རིན་ཆེན་འོད་དང་། པདྨོ་འོད་དང་། ལས་ཀྱི་འོད་དང་། དཔེ་མེད་པ་དང་། དཔེ་བྲལ་
དང་༑ །ཤེས་རབ་འོད་དང་། ཀུན་མཁྱེན་པ་དང་། སོ་སོར་བདག་རིག་པའི་ས་སྟེ་བཅུ་གཉིས་གསུངས་
པ་ཡང་མོས་སྤྱོད་ནས་ཀུན་ཏུ་འོད་ཀྱི་བར་བཅུ་གཉིས་ལ་སྦྱར་བར་གསུངས་ཏེ། སྦས་དོན་ཀུན་གསལ་ལས།
ཀུན་ཏུ་འོད་ཀྱི་ས་ཆེན་པོ། །ཞེས་དེ་ལས་དང་པོར་བྱས་ནས། བཅུ་གཉིས་སོ་སོ་བདག་རིག་པ། །རྣལ་
འབྱོར་ཡེ་ཤེས་ཡོངས་རྫོགས་ཉིད། །ཅེས་ས་བཅུ་གཉིས་པའི་བར་དུ་གསུངས་པ་ཡང་། པཎ་ཆེན་མཁས་
པས་ས་བཅུ་གཉིས་ཀྱི་འཆད་ཚུལ་ལྟར་བྱས་ན་ལེགས་པར་སེམས་སོ། །ཞེས་གསུངས་སོ། །ས་བཅུ་
གསུམ་དུ་འཇོག་ཚུལ་ལ་སྐྱེ་འཕགས་གཉིས་ཀའི་སའི་དབང་དུ་བྱས་པ་དང་། འཕགས་པ་ཁོ་ནའི་སའི་དབང་
དུ་བྱས་པ་གཉིས་སུ་བཤད་དེ། དང་པོ་ནི། སོ་སྐྱེའི་ས་ལ་ལས་དང་པོ་པའི་ས་དང་། མོས་སྤྱོད་ཀྱི་ས་
གཉིས་སུ་བྱས་ནས་དེའི་སྟེང་དུ་རབ་དགའ་ས་གསུམ་པར་བཞག་པ་ནས་ཀུན་ཏུ་འོད་ས་བཅུ་གསུམ་པར་
འཇོག་པར་འདོད་དེ། མན་སྙེ་ལས། དེ་ལྟར་ན་ས་བཅུ་གཅིག་རྣམས་ཏེ། མོས་པ་སྤྱོད་པའི་ས་དང་ལྷན་
ཅིག་བཅུ་གཉིས་དང་། ལས་དང་པོ་བའི་ས་དང་ལྷན་ཅིག་བཅུ་གསུམ་རྣམས་སོ། །ཞེས་སོ། །གཉིས་པ་
ནི༑ ༑མངོན་བརྗོད་བླ་མ་ལས། ས་ནི་བཅུ་གཉིས་བདག་ཉིད་དེ། །རྡོ་རྗེ་ས་ནི་བཅུ་གསུམ་པ། །རབ་ཏུ་
དགའ་དང་དྲི་མ་མེད། །འོད་བྱེད་པ་དང་འོད་འཕྲོ་བ། །སྦྱང་དཀའ་བ་དང་མངོན་གྱུར་ཉིད། །རིང་དུ་



{56}
སོང་དང་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །གཟུགས་མེད་པ་དང་ཡེ་ཤེས་ལྡན། །དེ་ལྟར་
ས་ནི་བཅུ་གཉིས་པོ། །ཞེས་འཕགས་པ་སློབ་པའི་ས་བཅུ་གཉིས་ཀྱི་སྟེང་དུ་འབྲས་བུའི་ས་རྡོ་རྗེ་འཛིན་པ་
དང་བཅུ་གསུམ་མཛད་ལ། ཁྲོ་བོ་གཏུམ་ཆེན་པོའི་རིམ་པར་ཕྱེ་བ་བཅུ་གསུམ་པ་ལས་ཀྱང་། ས་ནི་བཅུ་
གསུམ་དབང་ཕྱུག་ཏུ། །དེ་ནི་ཐེ་ཚོམ་མེད་པར་གྱུར། །ས་ནི་རབ་དགའ་ཞེས་བྱ་དང་། །དྲི་མེད་དེ་བཞིན་
འོད་བྱེད་དང་། །འོད་འཕྲོ་བ་དང་སྦྱང་དཀའ་བ། །མངོན་གྱུར་རིམ་སོང་མི་གཡོ་བ། །ལེགས་པའི་བློ་
གྲོས་ཆོས་ཀྱི་སྤྲིན། །ཀུན་ཏུ་འོད་དང་དེ་བཞིན་དུ། །དཔེ་མེད་པ་དང་ཡེ་ཤེས་སྤྱན། །བཅུ་གསུམ་ཞེས་
བྱ་འདི་རྣམས་སོ། །ཞེས་སོ། །དེ་ལས་ཆོས་ཀྱི་སྤྲིན་ནི་ས་བཅུ་པ་ཐོབ་མ་ཐག་པ་དང་། དཔེ་མེད་པའམ་
གཟུགས་མེད་པ་ཞེས་པ་ནི་བཅུ་པ་དེའི་ཁྱད་པར་གྱི་ལམ་དང་། ཡེ་ཤེས་ལྡན་ནི་རྒྱུན་མཐའི་བར་ཆད་མེད་
ལམ་ལ་བཤད་པ་ཡིན་ཏེ། མན་ངག་སྙེ་མ་ལས། ཡང་ན་ཁྱད་པར་གྱི་ལམ་གྱི་ངོ་བོ་དཔེ་མེད་པའི་ས་དང་
ལྷན་ཅིག་བཅུ་གཉིས་ཏེ། སངས་རྒྱས་ཀྱི་སའི་བར་ཆད་མེད་པའི་ལམ་གྱི་བདག་ཉིད་ཡེ་ཤེས་ལྡན་པའི་ས་
དང་ལྷན་ཅིག་བཅུ་གསུམ་མོ། །ཞེས་གསུངས་སོ། །འོ་ན་དགོངས་པ་ལུང་སྟོན་ལས། སངས་རྒྱས་རྣམས་
ཀྱིས་གང་བརྟེན་པ། །སར་གྱུར་དེ་ནི་བཅུ་གསུམ་པ། །ཞེས་རིམ་པ་བཞི་པའི་དོན་གྱི་འོད་གསལ་ས་བཅུ་
གསུམ་པར་བཞེད་པ་ཇི་ལྟར་ཡིན་ཞེ་ན། དེའི་དོན་བཤད་ཚུལ་གཉིས་སུ་ཡོད་དེ། སྤྱོད་བསྡུས་འགྲེལ་པ་
ལས༑ ༑གང་ཚེ་ཐ་མའི་དྲོད་གྱུར་ནས། །བཟོད་དང་ཆོས་མཆོག་དབང་དུ་ནི། །རབ་འབྲིང་སྦྱོར་བ་
བཅུ་གཉིས་ཏེ། །རབ་ཏུ་དགའ་བ་བཅུ་གསུམ་པའོ། །ཞེས་པའི་དོན་ཐོག་མའི་བསྐྱེད་རིམ་ནས་བཟུང་སྟེ་
ཕྲ་མོ་མཐར་ཕྱིན་པའི་བར་གྱིས་སྦྱོར་ལམ་དྲོད་ཆུང་འབྲིང་ཆེ་གསུམ་དང༌། རྩེ་མོ་ཆུང་འབྲིང་ཆེ་གསུམ་
དང་༑ ༑བཟོད་པ་ཆུང་ངུ་སྟེ་བདུན་ཐོབ། རྫོགས་རིམ་གྱི་ལུས་དབེན་རྡོར་བཟླས་དང་བཅས་པས་སྦྱོར་
ལམ་བཟོད་པ་འབྲིང་དང་། ངག་དབེན་གྱིས་བཟོད་པ་ཆེན་པོ། སེམས་དབེན་གྱིས་ཆོས་མཆོག་ཆུང་ངུ་
དང་འབྲིང༌། སྒྱུ་ལུས་ཀྱི་ཆོས་མཆོག་ཆེན་པོ་ཐོབ། དོན་གྱི་འོད་གསལ་ཐོབ་པ་ན། སྦྱོར་ལམ་གྱི་ས་བཅུ་
གཉིས་ལ་བལྟོས་ཏེ་ས་བཅུ་གསུམ་རབ་དགའ་ཐོབ་པར་བཞེད་པ་མ་གཏོགས་འདིར་བསྟན་ས་བཅུ་གསུམ་
པར་བཞག་པ་མིན་ཏེ། དེ་ཉིད་ལས། རབ་ཏུ་དགའ་ནས་ཆོས་ཀྱི་སྤྲིན། །གང་གི་རྗེས་ལ་ཐོབ་པ་རྣསམ།



{57}
ཟུང་འཇུག་གིས་ནི་སྦྱོང་བར་བྱེད། །ཅེས་གསུངས་པས་སོ། །ཡང་ན་འདྲ་ཆོས་སྦྱར་བའི་སྒོ་ནས་ཡིན་
ཏེ༑ ༑བསྐྱེད་རིམ་གྱི་སྔོན་འགྲོའི་ཚོགས་པ་ས་དང་པོ་མོས་སྤྱོད་སའི་འདྲ་ཆོས་ཀྱི་དོད་ཐུབ་པ་ནས། ཕྲ་
མོ་མཐར་ཕྱིན་པ་དགུ་པ་མི་གཡོ་བའི་དོད་ཐུབ། དབེན་པ་དང་པོ་གཉིས་བཅུ་པ་ལེགས་པའི་བློ་གྲོས། སེམས་
དབེན་བཅུ་གཅིག་པ་ཆོས་སྤྲིན། སྒྱུ་ལུས་ཀྱིས་བཅུ་གཉིས་པ་དཔེ་མེད། འོད་གསལ་གྱིས་བཅུ་གསུམ་པ་
ཡེ་ཤེས་ལྡན་གྱི་འདྲ་ཆོས་ཀྱི་དོད་ཐུབ་པར་བཞེད་དོ། །ས་བཅུ་བཞིར་འཇོག་ཚུལ་ནི། ཕྱག་ཆེན་ཐིག་ལེ་
ལས༑ ༑སློབ་དཔོན་དབང་ནི་བཅུ་གཅིག་དབྱེ། །གསང་བའི་དབང་ནི་བཅུ་གཉིས་ལས། །ཤེས་རབ་ཡེ་
ཤེས་བཅུ་གསུམ་པ། །དེ་ལྟར་དེ་བཞིན་བཅུ་བཞིའོ། །དབང་རེ་ལ་ནི་ས་རེ་སྟེ། །དེ་རྣམས་ས་ཡི་དབང་
ཕྱུག་བདག །ཅེས་པ་ལྟར་ཆུ། ཅོད་པཎ། རྡོ་རྗེ། དྲིལ་བུ། མིང་། སྔགས་དབང་། ལུང་བསྟན་དབུགས་
དབྱུང་༑ ༑རྡོ་རྗེ་བརྟུལ་ཞུགས། སྤྱོད་པའི་བརྟུལ་ཞུགས། རྡོ་རྗེ་སློབ་དཔོན་གྱི་དབང་། རྗེས་གནང་གི་
དབང་༑ ༑གསང་དབང་། ཤེར་དབང་། དབང་བཞི་པ་ཚིག་དབང་སྟེ་བཅུ་བཞི་པོ། ས་དང་པོ་མོས་པ་
སྤྱོད་པ། གཉིས་པ་རབ་དགའ་ནས། བཅུ་གསུམ་པ་ཡེ་ཤེས་ལྡན་གྱི་ས། བཅུ་བཞི་པ་རྡོ་རྗེ་འཛིན་པའི་ས་
དང་བཅས་བཅུ་བཞི་དང་སྦྱར་བར་གསུངས་ཏེ། རྡོར་ཕྲེང་ལས། དབང་རེ་རེ་ས་རེའོ། །ཞེས་སོ། །དེ་
ལ་དབང་བཞི་ས་བཅུ་བཞི་དང་སྦྱར་བར་གསུངས་ཀྱང་སྦྱར་ཚུལ་ཇི་ལྟར་ཡིན། གོང་མ་སུས་ཀྱང་གསལ་
བར་མ་མཛད་ཅིང་། སྐྱབས་མཆོག་རྒྱལ་དབང་བློ་བཟང་རྒྱ་མཚོས་དབང་དོན་དེ་ཉིད་ཡང་གསལ་དུ་དེ་
ལ་ཆུ་དབང་སོགས་བུམ་དབང་བཅུ་གཅིག་མོས་སྤྱོད་ནས་བཅུ་པ་ཆོས་ཀྱི་སྤྲིན་གྱི་བར་དང་། དབང་གོང་
མ་གསུམ་དཔེ་མེད་པ་ལ་སོགས་པ་གསུམ་དང་རིམ་བཞིན་སྦྱར་དགོས་པ་ལས་དབང་དེ་དག་ཐོབ་པས་ས་
དེ་དག་ཐོབ་པ་དང་དོད་ཐུབ་པར་བརྩི་ན་ནི་ཧ་ཅང་ཐལ་ཞིང་། བསྐྱེད་རིམ་མཐར་ཕྱིན་པ་ས་བརྒྱད་པ་ཐོབ་
པ་དང་དོད་ཐུབ་པར་གསུངས་པ་སོགས་ཀྱིས་ཀྱང་གནོད་ལ། ཡང་དབང་དེ་དང་དེས་ས་དེ་དང་དེ་ཐོབ་
པའི་ནུས་པ་དང་བག་ཆགས་བཞག་པ་ཡིན་ཞེས་ཀྱང་བཤད་དཀའ་ཞིང་། ཡང་དབང་བཅུ་བཞིའི་གྲངས་
དང་ས་བཅུ་བཞིའི་གྲངས་གཉིས་མཚུངས་པ་ཙམ་སྦྱོར་བ་ཡིན་ཞེས་བཤད་ནའང་ཧ་ཅང་གི་གོ་བ་ཆེ་བར་
མི་སྣང་བས་དབང་དེ་དག་དང་ས་དེ་དག་སྦྱར་བའི་དོན་གང་ཡིན་སྙམ་ན། རིམ་ལྔ་གསལ་སྒྲོན་ལས་འདྲ་



{8}
ཆོས་རེའི་སྒོ་ནས་སྦྱར་བར་གསུངས་པ་ལ་འདྲ་ཆོས་ཇི་ལྟར་ཡིན་མ་གསུངས་པས་གང་ཡིན་ད་དུང་དཔྱད་
དགོས་ཤིང༌། ཞེས་གསུངས་པ་ཙམ་ལས་འདི་ཡིན་ཞེས་ངོས་འཛིན་གསལ་བར་མ་གནང་ངོ་། །དེས་ན་
དབང་དེ་དག་ཐོབ་པ་མང་དུ་སྣང་ནའང་ས་དེ་དང་དེར་སྦྱར་བའི་འདྲ་ཆོས་མ་ཤེས་ན་དེ་ཙམ་གྱིས་ཕན་པ་
ཆེན་པོ་མི་འདུག་པས། འདྲ་ཆོས་ཇི་ལྟར་སྦྱར་ཚུལ་ཞིག་གོང་མ་རྣམས་ཀྱི་ཐུགས་ཀྱི་བཞེད་པ་སྐོང་བའི་
སྒྲུབ་པའི་མཆོད་པའི་ཚུལ་དུ་རང་བློས་ཅི་ཙམ་ནུས་པ་ཞིག་བརྗོད་ན། དེ་ཡང་མོས་སྤྱོད་ཀྱི་སའི་གནས་
སྐབས་སུ་གོང་མའི་ཡོན་ཏན་སྐྱེད་པའི་ཆེད་དུ་རང་གིས་ས་བསྡུས་ཀྱི་མངོན་རྟོགས་རྣམས་མོས་པའི་སྒོ་ནས་
སྤྱོད་ཅིང་བསྒོམ་པ་དང་མཚུངས་པར། མི་བསྐྱོད་པ་ཆུ་དབང་ནི་རྒྱལ་བ་གང་གི་རིགས་ཅན་ཡིན་པའི་རིགས་
དེ་ལ་སྒྲིབ་པའི་རྣམ་ཤེས་ཀྱི་སྟེང་གི་སྒྲིབ་པ་སྦྱང་ཞིང་སེམས་ལ་བདེ་སྟོང་གི་ཡེ་ཤེས་སྐྱེ་བར་མོས་པ་གཉིས་
ཚོགས་ཀྱི་སྒོ་ནས་གོང་མའི་རྟོགས་པ་སྐྱེ་བ་ལ་སྦྱོར་བར་བྱེད་པ་གཉིས་མཚུངས་ཤིང་། ས་གཉིས་པ་རབ་
དགའ་ནི་རྫོགས་པའི་བྱང་ཆུབ་ལ་ཉེ་བར་བྱེད་ཅིང་སྦྱིན་པའི་ཕར་ཕྱིན་ཁྱད་ཐོན་པས་སེམས་ཅན་གྱི་འདོད་
དགུའི་རེ་བ་སྐོང་བ་ལ་དགའ་བས་འཇུག་པ་དང་མཚུངས་པར། ཅོད་པཎ་གྱི་དབང་ནི་དེ་བཞིན་གཤེགས་
པ་ལྔས་རིགས་བདག་འཛད་པའི་སྒོ་ནས་བྱང་ཆུབ་ཏུ་ཉེ་བར་བྱེད་ཅིང་ལྡོག་ཕྱོགས་སེར་སྣ་དག་པར་བྱས་
པས་སྦྱིན་པ་རབ་ཏུ་གྱུར་ཏེ་བདེ་དགའ་འཕེལ་བ་དང་ཆོས་མཚུངས། ས་གསུམ་པ་དྲི་མེད་ནི་ཚུལ་ཁྲིམས་
འཆལ་བ་དང་ཐེག་དམན་ཡིད་བྱེད་ཀྱི་རྩོལ་བའི་དྲི་མ་མེད་པ་དང་མཚུངས་པར། །རྡོ་རྗེའི་དབང་ནི་ལམ་
དུས་ཀྱི་སྤང་བླང་སོ་སོར་རྟོག་པའི་སྒོ་ནས་འཆལ་ཚུལ་སོགས་མི་མཐུན་པའི་དྲི་མ་རབ་ཏུ་བཅོམ་པ་དང་
ཆོས་མཚུངས། ས་བཞི་པ་འོད་བྱེད་ནི་རང་ཉིད་ཆོས་འཚོལ་བ་ལ་དོན་གཉེར་ཤིན་ཏུ་ཆེ་ཞིང་གཞན་ལ་
ཆོས་ཚུལ་བཞིན་སྟོན་པའི་བཟོད་པ་ཁྱད་པར་དུ་འཕགས་པ་དང་མཚུངས་པར། དྲིལ་བུའི་དབང་ནི་ཆོས་
ཕུང་བརྒྱད་ཁྲི་བཞི་སྟོང་མཚོན་པས་རང་ཉིད་ཀྱིས་ཆོས་ཀྱི་ཚུལ་ལ་ཐོས་བསམ་གྱིས་འབད་པ་དང་ཕྲག་དོག་
དག་པར་བྱས་པས་སེམས་ཅན་རིས་སུ་ཆད་པ་མེད་པ་ལ་ཆོས་སྟོན་པ་དང་ཆོས་མཚུངས། ལྔ་པ་འོད་འཕྲོ་
བ་ནི། རྣམ་བྱང་གི་ཆོས་ཀྱིས་རང་གི་ངོ་སྐལ་གྱི་སྒྲིབ་པ་སྲེག་པ་དང་མཚུངས་པར། མིང་གི་དབང་ནི་
སྨིན་གྲོལ་གྱི་ལམ་གྱིས་རང་རྒྱུད་ཀྱི་སྒྲིབ་པའི་བུད་ཤིང་བསྲེག་ཏེ་དག་པའི་ཆ་དེ་ཡིན་ནོ་ཞེས་པ་དང་ཆོས་



(59 }
མཚུངས༑ ༑ས་དྲུག་པ་སྦྱང་དཀའ་བ་ནི། སེམས་ཅན་སྨིན་པར་བྱེད་པ་དེའི་ཚེ་གདུལ་བྱའི་ལོག་སྒྲུབ་
བཟོད་དཀའ་བ་རྣམས་སྦྱོང་ནུས་པ་དང་མཚུངས་པར། སྔགས་དབང་ནི་དྲང་ངེས་ཀྱི་ལྗགས་བཟླས་པའི་
ནུས་པ་ཐོབ་ནས་གདུལ་བྱའི་དོན་དུ་ཚར་གཅོད་རྗེས་འཛིན་གྱི་ལས་རྣམས་ནུས་པ་དང་ཆོས་མཚུངས། བདུན་
པ་མངོན་དུ་གྱུར་པ་ནི་རྟེན་ཅིང་འབྲེལ་བར་འབྱུང་བ་བསྒོམ་པས་འཁོར་བ་ལས་ལྡོག་སྟེ་མྱང་འདས་ལ་མངོན་
པར་ཕྱོགས་པར་གྱུར་པ་དང་མཚུངས་པར། ལུང་བསྟན་དབུགས་དབྱུང་གི་དབང་ནི་ཁམས་གསུམ་དང་
དབྱེར་མེད་པའི་ཆོས་ཉིད་རྟོགས་པར་ནུས་པ་ཁྱད་ཡིན་པས་བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་
སྒོ་ནས་ཟུང་འཇུག་ལ་མངོན་དུ་ཕྱོགས་པར་གྱིས་ཤིག་པར་གདམས་པ་གཉིས་ཆོས་མཚུངས། ས་བརྒྱད་
པ་རིང་སོང་ནི་ཡང་ཡང་འགོག་པ་ལ་འཇུག་ཅིང་ཐབས་ཀྱི་རབ་ཏུ་གྱུར་པ་དང་མཚུངས་པར། རྡོ་རྗེ་བརྟུལ་
ཞུགས་ནི་ཡེ་ཤེས་ལྔའི་རང་བཞིན་གྱི་ཐབས་བདེ་བ་ཆེན་པོས་ཡུལ་སྟོང་པ་ཉིད་ཡང་དང་ཡང་དུ་དྲན་པར་
བྱས་ནས་དེའི་ངང་དུ་འཇུག་པ་དང་ཆོས་མཚུངས། ས་དགུ་པ་མི་གཡོ་བ་ནི་རྒྱལ་བ་རྣམས་ཀྱིས་ཡང་ཡང་
བསྐུལ་བ་ལ་བརྟེན་ནས་རྟོགས་པ་བླ་ན་འབར་ཞིང་འཁོར་བར་མི་ལྡོག་པ་དང་མཚུངས་པར། སྤྱོད་པའི་
བརྟུལ་ཞུགས་ནི་ཐབས་མཁས་ཀྱི་སྤྱོད་པ་འདོད་ཡོན་ལ་ཇི་ཙམ་སྤྱད་པ་དེ་ཙམ་གྱིས་རྒྱལ་བའི་བྱིན་རླབས་
ཕུལ་དུ་བྱུང་བ་ཐོབ་པ་ལས་རྟོགས་པའི་དྲོད་ཆེས་ཆེར་འབར་བ་དང་གཞན་གྱིས་སྤྱད་ན་འཁོར་བར་ལྷུང་
བའི་རྒྱུ་བྱེད་པ་ཞིག་ཡིན་ཡང་དེ་ལ་འཁོར་བའི་སྡུག་བསྔལ་ལས་ཐར་པའི་གྲོགས་སུ་ཤར་བས་ཕྱིར་མི་ལྡོག་
པ་དང་ཆོས་མཚུངས། ས་བཅུ་པ་ལེགས་པའི་བློ་གྲོས་ནི་སོ་སོར་ཡང་དག་པར་རིག་པ་སོགས་ཡོན་ཏན་
ཕུན་སུམ་ཚོགས་པ་ཐོབ་ཅིང་སྟོབས་ཀྱི་ཁྱད་ལྷག་པར་ཐོན་པ་དང་མཚུངས་པར། རྡོ་རྗེ་སློབ་དཔོན་གྱི་དབང་
ནི་དམ་ཚིག་གསུམ་བསྟེན་པས་ཡོན་ཏན་ཐམས་ཅད་བསྐྲུན་པ་ལ་སྟོབས་ཀྱི་ཁྱད་ཐོབ་པ་དང་ཁམས་གསུམ་
ཆོས་ཀྱི་རྒྱལ་སྲིད་ལ་མངའ་བསྒྱུར་བས་ཆོས་ཚུལ་འཆད་པའི་ངག་གི་ཡོན་ཏན་བླ་ན་མེད་པ་དང་ཆོས་མཚུངས།
བཅུ་གཅིག་པ་ཆོས་ཀྱི་སྤྲིན་ནི་ཆོས་ཆར་ཟབ་མོས་སེམས་ཅན་གྱི་དགེ་བའི་ལོ་ཏོག་རྒྱས་པར་བྱེད་པ་དང་
མཚུངས་པར། རྗེས་གནང་གི་དབང་ནི་ཆོས་བཤད་པ་སྤྱི་དང་བྱེ་བྲག་ལ་སོགས་པའི་སྒོ་ནས་གདུལ་བྱ་
རྣམས་ལ་དགེ་བའི་ལོ་ཏོག་བསྐྱེད་པ་གཉིས་ཆོས་མཚུངས། །ས་བཅུ་གཉིས་པ་དཔེ་མེད་པ་ནི་མ་རིག་བག་



{0}
ཆགས་ཀྱི་ས་དང་ཟག་མེད་ལས་ཀྱི་རང་བཞིན་གྱི་ཡིད་ལུས་ཀྱི་རྒྱུན་ཇེ་བཟང་དུ་སོང་བ་རབ་ཀྱི་མཐར་ཐུག་
པ་ཡིན་པ་དང་མཚུངས་པར། གསང་དབང་ནི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་པ་བྱིན་གྱིས་
བརླབས་ཀྱི་མཆོག་ཡིན་པ་དང་ཆོས་མཚུངས། །ས་བཅུ་གསུམ་པ་ཡེ་ཤེས་ལྡན་ནི་རྣམ་པ་ཐམས་ཅད་མཁྱེན་
པའི་ཡེ་ཤེས་ལ་ཁད་ཉེ་བ་དང་མཚུངས་པར། ཤེར་དབང་ནི་གཉུག་མའི་སེམས་ཡེ་ཤེས་ལ་ཁད་ཉེ་བར་
བྱེད་པ་དང་ཆོས་མཚུངས། བཅུ་བཞི་པ་རྡོ་རྗེ་འཛིན་པའི་ས་ནི་སྐུ་དག་པ་སྒྱུ་མའི་སྐུ་དང་ཐུགས་དག་པ་
དོན་གྱི་འོད་གསལ་གཉིས་དབྱེར་མེད་པ་དང་མཚུངས་པར། དབང་བཞི་པ་ཚིག་དབང་ནི་དབང་གསུམ་
པ་དཔེར་བྱས་ནས་ཐབས་དང་ཤེས་རབ་ཚིག་གི་སྒོ་ནས་བསྟན་པ་ལ་བརྟེན་ནས་འབྲས་བུའི་སྐབས་ཀྱི་ཟུང་
འཇུག་ལ་གོ་བ་བསྐྱེད་པ་དང་མཚུངས་ཆོས་སུ་སྦྱར་བ་སྟེ། སྔགས་རིམ་ཆེན་མོ་ལས། བུམ་དབང་གངྒཱའི་
ཆུ་རྒྱུན་བསྐུར་བ་ཡིས། །ཐ་མལ་སྣང་ཞེན་ལུས་ཀྱི་དྲི་མ་བཀྲུས། གསང་དབང་ཡེ་ཤེས་བདུད་རྩི་མྱངས་
པ་ཡིས། །ངག་གནས་རླུང་གི་རྒྱུ་བ་སྔགས་སུ་དག །གསུམ་པ་ལྷན་སྐྱེས་དགའ་བའི་ལྕགས་ཀྱུ་ཡིས། །ཡིད་
ཀྱི་སྐྱེས་བུ་དོན་དམ་དབྱིངས་སུ་དྲངས། བཞི་པ་ཟུང་འཇུག་དོན་ལ་ངོ་སྤྲད་པས། །མཐར་ཐུག་སྐྱེལ་སོའི་
གནད་ལ་ཐེ་ཚོམ་བཅད། །དབང་བཞིའི་གནད་དོན་ཚུལ་བཞིན་ངེས་པ་ལས། །མཆོག་ཏུ་གྱུར་པའི་གདམས་
པ་ཡོད་མིན་ཞེས། །ཞེས་གསུངས་སོ། །དེ་ལྟར་དབང་བཅུ་བཞི་ས་བཅུ་བཞི་དང་འདྲ་ཆོས་སྦྱར་བའི་
ཚུལ་ལེགས་པར་ཤེས་ན། ལམ་དུས་སུ་དབང་བཅུ་བཞི་པོས་སྨིན་གྲོལ་གྱི་ལམ་གང་བསྐྱེད་ཚུལ་དང་། འབྲས་
སྐབས་སུ་ཐོབ་བྱའི་མཐར་ཐུག་གང་ཡིན་ངེས་པར་འགྱུར་བས། དབང་གི་ཁོངས་ནས་ལམ་འབྲས་ཀྱི་དོན་
འཚོལ་བ་ལ་གལ་ཆེ་ཤོས་སུ་སྣང་ངོ༌། །ས་བཅོ་ལྔར་ཕྱེ་ཚུལ་ལ། སྐྱེ་འཕགས་གཉིས་ཀའི་དབང་དུ་བྱས་
ན༑ དང་པོ་མོས་སྤྱོད་ནས། བཅུ་གཅིག་པ་ཆོས་ཀྱི་སྤྲིན། བཅུ་གཉིས་པ་མི་སློབ་པའི་ས་ལ་ཀུན་ཏུ་འོད་
དང་༑ ༑བཅུ་གསུམ་པ་ཀུན་ཏུ་སྣང་བ་མཆེད་པའི་འོད། བཅུ་བཞི་པ་ཀུན་ཏུ་སྣང་བ་ཐོབ་པའི་འོད། །བཅོ་
ལྔ་པ་བརྗོད་དུ་མེད་པ་ཚད་མེད་པའི་འོད་ཀྱི་ས་དང་བཞིར་ཕྱེ་བས་བཅོ་ལྔ་ཡིན་ཏེ། ཡེ་ཤེས་ཐིག་ལེ་ལས།
གནས་ལ་སོགས་པ་དགའ་བའི་གནས། ས་ཡི་སྒྲ་ཡིས་བརྗོད་པ་ཡིན། །མོས་པས་སྤྱོད་པས་ས་དང་པོ།
གཉིས་པ་རབ་ཏུ་དགའ་བ། གསུམ་པ་དྲི་མ་མེད་པ། བཞི་པ་འོད་བྱེད་པ། ལྔ་པ་འོད་འཕྲོ་བ། དྲུག་པ་



{6}
སྦྱང་དཀའ་བ། བདུན་པ་མངོན་དུ་གྱུར་པ། བརྒྱད་པ་རིང་དུ་སོང་བ། དགུ་པ་མི་གཡོ་བ། བཅུ་པ་
ལེགས་པའི་བློ་གྲོས། དེ་རྣམས་ནི་བྱང་ཆུབ་སེམས་དཔའི་སའོ། །ཆོས་ཀྱི་སྤྲིན་ནི་སངས་རྒྱས་ཀྱི་སའོ།
ཀུན་ཏུ་འོད་ནི་ཡང་དག་པར་རྫོགས་པའི་སངས་རྒྱས་ཀྱི་སའོ། །ཀུན་ཏུ་སྣང་བ་མཆེད་པའི་འོད་ནི། དཔལ་
རྡོ་རྗེ་སེམས་དཔའ་བཅོམ་ལྡན་འདས་ཀྱི་སྤྲུལ་པའི་སྐུའི་སའོ། །ཀུན་ཏུ་སྣང་བ་ཐོབ་པའི་འོད་ནི་ལོངས་སྤྱོད་
རྫོགས་པའི་སྐུའི་སའོ། །བརྗོད་དུ་མེད་པ་ཚད་མེད་པ་ནི་བདེ་བ་ཆེན་པོའི་ས་སྟེ། ཞེས་སོ། །ཡང་འཕགས་
པའི་སའི་དབང་དུ་བྱས་ན། དང་པོ་རབ་དགའ་ནས། བཅུ་པ་ཆོས་སྤྲིན། བཅུ་གཅིག་པ་སྤྲུལ་སྐུའི་ས།
བཅུ་གཉིས་པ་ལོངས་སྐུའི་ས། བཅུ་གསུམ་པ་ཆོས་སྐུའི་ས། བཅུ་བཞི་བདེ་བ་ཆེན་པོའི་ས། བཅོ་ལྔ་པ་
ཡེ་ཤེས་ཀྱི་ས་སྟེ། དེ་ཉིད་ལས། རྟག་ཏུ་སྤྲུལ་པ་ཡི་ནི་སྐུས། ས་ནི་བཅུ་གཅིག་པ་རུ་དྲན། །ལོངས་སྤྱོད་
རྫོགས་སྐུས་བཅུ་གཉིས་པ། །ཆོས་ཀྱི་སྐུ་ནི་བཅུ་གསུམ་མོ། །བདེ་བ་ཆེན་པོའི་བཅུ་བཞི་པ། །གང་ཞིག་
བཅོ་ལྔ་ཡི་ནི་ས། །དེ་ནི་ཡེ་ཤེས་ས་ཞེས་བྱ། །བཅུ་དྲུག་པ་ནི་བརྟགས་པ་མིན། །ཞེས་སོ། །སངས་རྒྱས་
ཀྱི་ས་དང་ཡང་དག་པར་རྫོགས་པའི་སངས་རྒྱས་ཀྱི་ས་སོ་སོར་ཕྱེ་བ་ནི། སྦས་དོན་ཀུན་གསལ་ལས། བདག་
ཉིད་ཆེན་པོ་སེངྒེ་བཟང་པོས། ས་བཅུ་པ་ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱའི།
ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ། །ཞེས་འབྱུང་བའི་ཕྱིར། ཞེས་དེ་གཉིས་ཁྱད་པར་
ཕྱེ་བ་མངོན་རྟོགས་རྒྱན་གྱི་དགོངས་པ་ཡིན་པ་དེ་དང་འདྲ་སྟེ། མན་སྙེ་ལས་ཀྱང་ཁྱད་དེ་བཞིན་དུ་ཕྱེའོ།
ཞེས་གསུངས་སོ། ས་བཅུ་དྲུག་ནི། གོང་གི་རབ་དགའ་ནས་ཡེ་ཤེས་ཀྱི་སའི་བར་བཅོ་ལྔའི་ཐོག་མར་
མོས་སྤྱོད་ཀྱི་ས་བགྲངས་པ་ཡིན་ཏེ། རྡོ་རྗེ་གསང་བའི་དཀའ་འགྲེལ་ལས། མོས་པ་སྤྱོད་པ་ལ་སོགས་པ་
བཅུ་དྲུག་དང་ཡང་སྦྱོར་རོ། ཞེས་གསུངས་པའི་ཕྱིར། །འོ་ན་བཅུ་དྲུག་པ་ནི་བརྟགས་པ་མིན། །ཞེས་པ་
གང་ཡིན་སྙམ་ན། འཕགས་པའི་ས་ལ་བཅོ་ལྔ་ལས་མང་བ་མི་བྱེད་ཅེས་པའི་དོན་ཡིན་ཏེ། སྦས་དོན་ཀུན་
གསལ་ལས། ཡེ་ཤེས་ཐིག་ལེའི་འགྲེལ་པ་ལས་ཀྱང་ས་བཅུ་དྲུག་ཏུ་བཤད་པས། ལུགས་འདི་ལ་ས་བཅོ་
ལྔ་ལས་མང་བ་མི་བྱེད་པ་མིན་ནོ། ཞེས་སོ། མོས་སྤྱོད་ཀྱི་ས་ནི་སྦྱོར་ལམ་དྲོད་སོགས་བཞི་ལ་འགྲེལ་པས་
བཤད་པས་སོ་སྐྱེའོ་ས་དང་། བར་པ་བཅུ་ནི་སློབ་པ་འཕགས་པའི་ས་དང་། ཕྱི་མ་རྣམས་སངས་འཕགས་



{62}
ཁོ་ནའི་ས་ཡིན་ལ། དྲི་མ་ཐམས་ཅད་དང་བྲལ་བའི་དེ་བཞིན་ཉིད་ལ་ཆོས་སྐུ་དང་། ཡེ་ཤེས་ཀྱི་སྐུ་ནི་རྟོགས་
པ་ཡེ་ཤེས་ཆོས་སྐུ་ལ་བྱའོ། །དེ་ལྟར་རྒྱུད་དང་དགོངས་འགྲེལ་རྣམས་ལས་སའི་གྲངས་མི་འདྲ་བ་མང་
པོ་གསུངས་པ་ནི། སོ་སྐྱེ་དང་འཕགས་པ་སློབ་པ་དང་མི་སློབ་པའི་ས་ལ་དབྱེ་བ་ཕྱེ་ཚུལ་མི་འདྲ་བ་མ་གཏོགས་
ཕན་ཚུན་འགལ་བ་ནི་མ་ཡིན་ནོ། དེ་ཡང་སོ་སྐྱེའི་ས་ལ་ལས་དང་པོ་པ་དང་། མོས་སྤྱོད་གཉིས་སུ་ཕྱེ་ནས་
དེའི་སྟེང་དུ་སློབ་པའི་ས་བཅུ་འབྲས་བུའི་ས་དང་བཅས་མན་ངག་སྙེ་མའི་དགོངས་པ་ཡིན་ལ། སློབ་པའི་
ས་དང་པོ་དགུ་ལ་དབྱེ་བ་མེད་ཀྱང་ས་བཅུ་པ་ལ། བཅུ་པ་ཙམ་དང་། ཁྱད་པར་གྱི་ལམ་དང་། བར་ཆད་
མེད་ལམ་གསུམ་དུ་ཕྱེ་བ། མངོན་བརྗོད་དང་སཾ་བྷཊ་སོགས་ཀྱི་དགོངས་པ་ཡིན། མི་སློབ་པའི་ས་ལ་སྐུ་
གསུམ་བདེ་བ་ཆེན་པོ་དང་བཞིར་ཕྱེ་བའམ། ཡེ་ཤེས་ཀྱི་མ་དང་ལྔར་ཕྱེ་བ་ནི་ཡེ་ཤེས་ཐིག་ལེའི་དགོངས་
པའོ༑ །དེས་ན་སྔགས་ཀྱི་སྐབས་འདིར་ས་བཅུར་ཕྱེ་བ་ནས་བཅུ་དྲུག་ཏུ་ཕྱེ་བ་རྣམས་སྤུ་རིས་སམ་ལྡོག་
ཆའི་སྒོ་ནས་འབྱེད་པ་ཡིན་པས། ཕར་ཕྱིན་ཐེག་པ་ནས་བཤད་པའི་སོ་སྐྱེའི་ས་དང་། སློབ་པའི་ས་བཅུ།
སངས་རྒྱས་ཀྱི་ས་ཀུན་ཏུ་འོད་རྣམས་ལས་ཐ་དད་གཞན་དུ་ནམ་ཡང་མི་འགྱུར་རོ། ༈ གཉིས་པ་ལ་གཉིས།
རྒྱུའི་ས་བཤད་པ་དང་། འབྲས་བུའི་ས་བཤད་པའོ། །དང་པོ་ལ། མཚན་ཉིད། སྒྲ་བཤད། དབྱེ་བ།
རྟོགས་བྱ་རྟོགས་ཚུལ་གྱི་སྒོ་ནས་གོང་མར་འཕོས་ཚུལ་དང་བཞི། །དང་པོ་ནི། ཐབས་ལྷན་སྐྱེས་ཀྱི་བདེ་
བ་ཆེན་པོའི་ཡེ་ཤེས་གྱིས་ཟིན་པའི་བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
ཟག་མེད་ཀྱི་ཡེ་ཤེས་དེ། འདིར་བསྟན་བྱང་སེམས་འཕགས་པའི་སའི་མཚན་ཉིད། ༈ གཉིས་པ་ནི།
སས་རྒྱུ་བ་བཅུད་དང་མི་རྒྱུ་བ་སྣོད་ཀྱི་འཇིག་རྟེན་གྱི་གཞི་རྟེན་བྱེད་པ་བཞིན་གདུལ་བྱ་རང་གི་རྒྱུད་ཀྱི་སྒྲིབ་
པ་སྤོང་བ་དང་ཡོན་ཏན་སྐྱེ་བའི་རྟེན་དུ་འགྱུར་བས་ན་ས་ཞེས་བརྗོད་པའོ། ༈ གསུམ་པ་ནི། །འདིར་
བསྟན་བྱང་སེམས་འཕགས་པའི་ས་ཆོས་ཅན། ཁྱོད་ཀྱི་དབྱེ་བ་བཞག་ཏུ་ཡོད་དེ། རབ་ཏུ་དགའ་བ་ནས་
ཆོས་ཀྱི་སྤྲིན་དང་། དཔེ་མེད་པ་དང་། ཡེ་ཤེས་ལྡན་གྱི་ས་དང་བཅུ་གཉིས་ཡོད་པའི་ཕྱིར། དེ་ལྟར་ཕྱེ་བ་
ཡང་ཐབས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱི་བྱེ་བྲག་སོ་སོ་ལས་སོ་སོར་བཞག་པ་ཡིན་ཏེ། ཡེ་ཤེས་
ཐིག་ལེ་ལས། དེ་ཀུན་དགའ་བའི་བྱེ་བྲག་ལ། །སར་ནི་ཀུན་ཏུ་བཏགས་པའོ། །ཞེས་གསུངས་པས་སོ།



{4}
༈ བཞི་པ་ནི། ཕར་ཕྱིན་ཐེག་པའི་ལམ་ལ་ཞུགས་པའི་བྱང་སེམས་འཕགས་པ་རྣམས་ལ། སེམས་བསྐྱེད་
སོགས་རླབས་ཆེ་བའི་སྤྱོད་པ་རྣམས་དང་། གཟུགས་སྐུའི་ཉེར་ལེན་གྱི་རྒྱུར་གྱུར་པའི་བསོད་ནམས་ཀྱི་ཚོགས་
མཐའ་ཡས་པ་ཡོད་པས་སྒྲིབ་གཉིས་སྤོང་བ་ལ་ནུས་མཐུ་ཤིན་ཏུ་ཆེ་བར་ཡོད་ཀྱང་། ཉོན་སྒྲིབ་ས་བོན་དང་
བཅས་པ་སྤོང་བ་ས་བརྒྱད་པ་མ་ཐོབ་བར་དུ་མི་འོངས་ལ། དེ་ཡང་གཟུགས་སྐུའི་རིགས་འདྲའི་རྒྱུད་ཆོས་
སྐུའི་ཉེར་ལེན་གྱི་རྒྱུ་གཉིས་དུས་མཉམ་དུ་ཚོགས་པ་མེད་ཅིང་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་
དུ་རྟོགས་པ་མེད་པའི་རྒྱུ་མཚན་གྱིས་ཡིན་ནོ། །འདིར་ནི་དབེན་པ་གསུམ་གྱི་ཏིང་ངེ་འཛིན་ཀྱིས་བསྒྲུབས་
པའི་སྒྱུ་མའི་སྐུ་ཡིས་བསྐལ་ཆེན་གྲངས་མེད་གསུམ་གྱི་བསོད་ནམས་ཀྱི་ཚོགས་ཀྱི་དོད་ཐུབ་ཅིང་གོ་ཡང་ཆོད་
པ་དང་། གཟུགས་སྐུའི་རིགས་འདྲའི་རྒྱུ་དངོས་སུའང་བྱེད་ནུས་ཤིང་། དེ་ཉིད་བསམ་གཏན་གཉིས་ཀྱིས་
འོད་གསལ་དུ་ཡང་ཡང་བཅུག་པ་ལས་དོན་གྱི་འོད་གསལ་མངོན་དུ་བྱས་པ་ན། སྒྱུ་ལུས་གང་ལས་བསྒྲུབ་
པའི་གཞི་རླུང་འོད་ཟེར་ལྔ་པའི་རིགས་འདྲ་ཕྱི་མ་དེ་ཉིད་འོད་གསལ་གྱི་ཡེ་ཤེས་ཀྱི་བཞོན་པར་གྱུར་པ་ཡིན་
ཞིང་༑ ༑འོད་གསལ་གྱི་ཡེ་ཤེས་ཀྱི་སེམས་དེ་ཉིད་ཆོས་སྐུའི་རིགས་འདྲའི་རྒྱུའི་གཙོ་བོ་ཐུན་མོང་མ་ཡིན་
པ་ཡིན་པས། འོད་གསལ་གྱི་སེམས་ཀྱི་ཡེ་ཤེས་དང་དེའི་བཞོན་པར་གྱུར་པའི་རླུང་གཉིས་ངོ་བོ་གཅིག་ཏུ་
གྱུར་པ་ན། ཆོས་གཟུགས་ཀྱི་སྐུའི་ཉེར་ལེན་ཐུན་མོང་མ་ཡིན་པ་གཉིས་དུས་མཉམ་དུ་ངོ་བོ་གཅིག་ཏུ་ཚོགས་
པ་ཡོད་པའི་གནད་ཀྱིས་ཚོགས་གསོག་པ་དང་སྒྲིབ་པ་སྤོང་བ་ལ་ལམ་གང་གིས་ཀྱང་འགྲན་ཟླ་མེད་པ་ཡིན་
ནོ༑ ༑དེ་ཡང་རང་ལམ་ལ་བསྔགས་པ་བརྗོད་པ་ཙམ་མ་ཡིན་པར་དོན་དངོས་གནས་པ་ཡིན་ཏེ། བདག་
མེད་མངོན་སུམ་ཏུ་རྟོགས་པའི་ཤེས་རབ་ཀྱིས་བདེན་འཛིན་ས་བོན་དང་བཅས་སྤོང་བ་སྟོབས་ཆེ་ཆུང་བསོད་
ནམས་ཀྱི་ཚོགསཀྱི་ལྷན་ཅིག་བྱེད་རྐྱེན་སྟོབས་ཆེ་ཆུང་ཡོད་མེད་ལ་རག་ལས་པ་ཐེག་པ་སྤྱིའི་ལུགས་ཡིན་པས་
སོ༑ ༑དེ་ལྟར་ཡིན་པས་ཕར་ཕྱིན་ཐེག་པའི་བསྐལ་པ་གྲངས་མེད་གསུམ་དུ་བསགས་པའི་ཚོགས་ཡོངས་
སུ་རྫོགས་པ་དེ། འདིར་སྙིགས་དུས་ཀྱི་ཚེ་ཐུང་གཅིག་གམ། རྗེ་བཙུན་འཇམ་དཔལ་སྙིང་པོའི་སྙན་བརྒྱུད་
ཀྱི་གདམས་པའི་སྐལ་བཟང་ཐོབ་ན་ལོ་བཅུ་གཉིས་ཀྱིས་ཟུང་འཇུག་རྡོ་རྗེ་འཆང་གི་གོ་འཕང་ཐོབ་ནུས་པས་
དུས་ཤིན་ཏུ་ཐུང་བར་ཚོགས་གཉིས་ཡོངས་སུ་རྫོགས་པར་བསགས་ནུས་པ་ཡིན་ནོ། །དེ་ལ་ཆོས་ཉིད་མངོན་



{64}
སུམ་དུ་རྟོགས་མ་རྟོགས་ལ་འཕགས་པའི་ས་ཐོབ་མ་ཐོབ་ཀྱི་སྒོ་ནས་སོ་སྐྱེ་དང་འཕགས་པའི་ལམ་གཉིས་སུ་
འབྱེད་པ་ཕར་ཕྱིན་ཐེག་པ་དང་མཚུངས་ཤིང་། སོ་སྐྱེའི་ལམ་ལ་ཚོགས་ལམ་དང་སྦྱོར་ལམ་གཉིས་ཡོད་
པས་ལམ་ཐུན་མོང་བ་ནས་བཟུང་སྟེ་བསྒོམས་སྟོབས་ཀྱིས་རླུང་དྷུ་ཏིར་བཙུད་པ་ཐིམ་པས་སྟོང་པ་དངོས་
སུ་འདྲེན་མི་ནུས་པ་དེ་སྲིད་ཚོགས་ལམ་དང་། དེ་ནས་བཟུང་སྟེ་ལྷན་སྐྱེས་ཀྱི་བདེ་བས་སྟོང་ཉིད་མངོན་
སུམ་དུ་མ་རྟོགས་པའི་སྒྱུ་ལུས་ཚུན་ཆད་སྦྱོར་ལམ་དུ་བཞག་པ་ཡིན་ནོ། །མ་དག་པའི་སྒྱུ་ལུས་པ་དེ་བསམ་
གཏན་གཉིས་ཀྱི་སྡུད་རིམ་ལ་བརྟེན་ནས་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་ཤར། འོད་གསལ་
ལྷན་ཅིག་སྐྱེས་པའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པ་དང་། སྒྱུ་ལུས་འོག་མ་འགག་པ། ས་
དང་པོར་འཕོས་པ་དུས་མཉམ་མོ། །དོན་འོད་གསལ་གྱི་རིམ་པ་མཉམ་གཞག་མཐོང་ལམ་བར་ཆད་མེད་
ལམ་དེས། མངོན་པ་ཀུན་བཏུས་སོགས་ལས་བཤད་པའི་ཉོན་སྒྲིབ་དང་ཐལ་འགྱུར་པའི་འདོད་པའི་ཉོན་
མོངས་རྣམས་དང་། ལུགས་འདི་པས་ཉོན་མོངས་པའི་སྒྲིབ་པ་ཐ་མལ་གྱི་ཞེན་པ་སོགས་ཀྱི་དངོས་གཉེན་
བྱས་ཏེ་སྤོང་། འོད་གསལ་ལས་ལྡང་བར་རྩོམ་པ་ན་རླུང་ཅུང་ཟད་གཡོས་ཏེ་ལུགས་ལྡོག་གི་ཉེར་ཐོབ་གྲུབ་
པ་དང་། ཉོན་སྒྲིབ་ས་བོན་དང་བཅས་པ་སྤངས་པའི་རྣམ་གྲོལ་ལམ་ཐོབ་པའོ། དེ་ནས་ཉེར་ཐོབ་ནས་སྒྲིག་
རྒྱུའི་བར་གྱི་རྟགས་རྣམས་ལུགས་ལྡོག་ཏུ་ཤར་ནས་རྗེས་ཐོབ་ཏུ་ལང་ངོ༌། །དེ་ལྟར་རིམ་པ་བཞི་པའི་དོན་
གྱི་འོད་གསལ་གྱིས་ཉོན་སྒྲིབ་ཐམས་ཅད་ཅིག་ཆར་དུ་སྤངས་པ་ཇི་ལྟ་བ་བཞིན་དུ་སློབ་པ་མཐའི་དོན་གྱི་འོད་
གསལ་གྱིས་ཀྱང་ཤེས་བྱའི་སྒྲིབ་པ་ཐ་མལ་གྱི་སྣང་བ་ས་བོན་དང་བཅས་ཅིག་ཆར་དུ་སྤང་དགོས་སོ། །དེའི་
ཕྱིར་སྤང་བྱ་སྒྲིབ་པའི་སྒོ་ནས་སྒོམ་ལམ་ས་དགུའི་རྣམ་གཞག་མི་འོང་ཡང་། སྒྲིབ་པ་སྤོང་པའི་ལྷན་ཅིག་
བྱེད་རྐྱེན་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་རྫོགས་དགོས་པས་ཚོགས་དེ་ལ་ཆུང་འབྲིང་ཆེ་གསུམ་
དང་༑ ༑དེ་རེ་རེ་ལ་ཡང་གསུམ་དུ་ཕྱེ་བས་ཚོགས་སྐོར་དགུ་ལ་སྒོམ་ལམ་ས་དགུའི་རྣམ་གཞག་མཛད་པ་
ཡིན༑ ༑དེ་ཡང་ནག་འགྲོས་སུ་བཤད་ན། སྤངས་པ་ཟུང་འཇུག་པ་དེ་སླར་ཡང་སྟོང་ཉིད་ལ་མཉམ་པར་
བཞག་པའི་འོད་གསལ་ལྷན་ཅིག་སྐྱེས་པའི་ཡེ་ཤེས་མངོན་དུ་གྱུར་པ་དེའི་ཚེ་རྟོགས་པ་ཟུང་འཇུག་གཙོ་བོ་
ཐོབ་པ་དང་། ས་གཉིས་པར་འཕོས་པ་དུས་མཉམ་ཡིན་ནོ། །དེ་འདྲའི་ཟུང་འཇུག་པ་དེ། རིམ་ལྔ་ལས།



{65}
ཟུང་འཇུག་ཏིང་འཛིན་ལ་གནས་པ། །སླར་ཞིང་ཅི་ལའང་མི་སློབ་བོ། ཞེས་སྔར་མ་བསླབ་པའི་ལམ་གཞན་
ཞིག་གསར་དུ་བསླབ་རྒྱུ་མེད་ཀྱང༌། བསླབས་ཟིན་པ་རྣམས་གོམས་པར་བྱས་ཏེ་ཚོགས་གཉིས་སྡུད་པ་ལ་
ཡང་ཡང་བརྩོན་དགོས་པས། རྟོགས་པ་ཟུང་འཇུག་པ་དེ་རགས་པའི་ལུས་རྟེན་གང་ཡང་རུང་བ་ལ་གནས་
ཏེ༑ ༑བསམ་གཏན་གཉིས་ཀྱི་སྡུད་རིམ་སོགས་ཡང་ཡང་བསྒོམས་པས་འོད་གསལ་མངོན་དུ་བྱས་ནས་
བསོད་ནམས་ཀྱི་ཚོགས་ཆུང་ངུའི་ཆུང་ངུ་ཡོངས་སུ་རྫོགས་པ་དང་། ས་གསུམ་པར་འཕྲོས། ལུགས་ལྡོག་
གི་རྟགས་རྣམས་ཤར་ཏེ་རྗེས་ཐོབ་ཏུ་ལང་ངོ༌། །དེ་བཞིན་དུ་སླར་ཡང་མཉམ་རྗེས་ཀྱི་དགེ་སྦྱོར་ལ་ཡང་
ཡང་འབད་པས་ཚོགས་ཆུང་ངུའི་འབྲིང་རྫོགས་པ་དང་ས་བཞི་པར་འཕོས། ཚོགས་ཆུང་ངུའི་ཆེན་པོ་རྫོགས་
པས་ས་ལྔ་པ། ཚོགས་འབྲིང་གི་ཆུང་དུས་ས་དྲུག་པ། ཚོགས་འབྲིང་གི་འབྲིང་རྫོགས་པས་ས་བདུན་པ།
ཚོགས་འབྲིང་གི་ཆེན་པོས་ས་བརྒྱད་པ། ཚོགས་ཆེན་པོའི་ཆུང་དུས་ས་དགུ་པ། ཚོགས་ཆེན་པོའི་འབྲིང་
རྫོགས་པས་ས་བཅུ་པ་ཆོས་ཀྱི་སྤྲིན་ཐོབ། ཚོགས་ཆེན་པོའི་ཆེན་པོ་ཡོངས་སུ་རྫོགས་པ་དང་ས་བཅུ་གཅིག་
པ་བཅུ་པའི་ཁྱད་པར་གྱི་ལམ་དཔེ་མེད་ཀྱི་སར་འཕོས་ཏེ་ལུགས་ལྡོག་གི་རྟགས་རྣམས་ཤར་ནས་རྗེས་ཐོབ་
ཏུ་བཞེངས་པའོ། །དེ་འདྲའོ་ཟུང་འཇུག་པ་དེ་ཚོགས་གཉིས་ལེགས་པར་མཐར་ཕྱིན་པའི་མཐུ་ལས་སློབ་
པ་མཐའི་དོན་གྱི་འོད་གསལ་འགྲུབ་པ་ལ་བོགས་དབྱུང་བ་སྐབས་སུ་བབ་པའི་ཚེ་སྤྱོད་པ་གསུམ་གང་ཡང་
རུང་བ་ཟླ་བ་དྲུག་ཚུན་ཆད་ལ་བསླབས་པས་འབྲས་བུ་འགྲུབ་པའི་མཚན་མ་མཐོང་བར་འགྱུར་ལ། དེ་ནས་
ཐོ་རངས་ཀྱི་དུས་སུ་ཕྱི་ནང་གི་མངོན་པར་བྱང་ཆུབ་པ་གཉིས་ཀྱི་སྒོ་ནས་སློབ་པ་མཐའ་དོན་གྱི་འོད་གསལ་
མངོན་དུ་བྱས་པ་དང་དུས་མཉམ་དུ་ས་བཅུ་གཉིས་པ་རྒྱུན་མཐའ་བར་ཆད་མེད་ལམ་ཡེ་ཤེས་ལྡན་གྱི་སར་
འཕོས་ཏེ། འོད་གསལ་དེའི་སྐད་ཅིག་དང་པོས་ཤེས་སྒྲིབ་ཐ་མལ་གྱི་སྣང་བའི་དངོས་གཉེན་བྱས་ཏེ་སྤོང་
བ་ཡིན་ནོ། ༈ གཉིས་པ་ལ། མཚན་ཉིད། སྒྲ་བཤད་གཉིས་སོ། །དང་པོ་ནི། སྤངས་རྟོགས་ཀྱི་ཡོན་
ཏན་ཡོངས་སུ་རྫོགས་པའི་ཟག་མེད་མཐར་ཐུག་གི་ཡེ་ཤེས་དེ། རྡོ་རྗེ་འཛིན་པའི་སའི་མཚན་ཉིད། དེ་
དང་༑ ༑ཀུན་ཏུ་འོད་ཀྱི་ས་དང་། མི་སློབ་པའི་ཟུང་འཇུག་རྣམས་དོན་གཅིག་གོ། ༈ གཉིས་པ་ནི། ལྷན་
སྐྱེས་ཀྱི་བདེ་སྟོང་དབྱེར་མེད་པའི་ངེས་དོན་གྱི་རྡོ་རྗེ་དག་པ་གཉིས་ལྡན་གྱི་ཆོས་དབྱིངས་མཉམ་གཞག་ཡེ་



{66}
ཤེས་ཅུང་ཟད་ཀྱང་མ་གཡོ་བར་འཛིན་པའི་སྒོ་ནས་སྤྲུལ་པའི་སྒྱུ་འཕྲུལ་སྣ་ཚོགས་རོལ་བའི་རྟེན་མཐར་ཐུག་
ཡིན་པས་དེ་ལྟར་བརྗོད་པའི་ཕྱིར་རོ། །སྨྲས་པ། གཞན་ལ་མེད་པའི་ཁྱད་ཆོས་ལྷན་སྐྱེས་ཀྱི། །ཐབས་
ཀྱིས་རྟེན་འབྱུང་གནས་ལུགས་རྟོགས་པ་ལས། །མངོན་ཐོབ་ཡོན་ཏན་མཐུ་ཡི་དགའ་བ་ཡི། །བྱེ་བྲག་ལ་
ནི་ས་ཞེས་རབ་ཏུ་གྲགས། །དེ་ཉིད་རྟོགས་པ་ཁྱད་ཞུགས་ཡེ་ཤེས་ཉིད། །མ་ལུས་ཚོགས་ཀྱི་གྲོགས་པོ་ལ་
བརྟེན་ནས། མཐར་ཐུག་སྐྱེལ་སའི་གནས་སུ་སྐད་ཅིག་ལ། སྒྲོད་པའི་ཐབས་ཚུལ་འདི་ཀོ་ཨེ་མ་མཚར།
ཞེས་པ་ནི་ངལ་གསོས་པའི་ཚིགས་སུ་བཅད་པའོ། ༈ གཉིས་པ་ལ་གསུམ། །རིམ་གཉིས་ཀྱི་ངོ་བོ་དང་
གོ་རིམ་ངེས་པའི་ཚུལ། གོ་རིམ་ཅན་གྱི་རིམ་གཉིས་བསྒོམ་ཚུལ་དངོས། བོགས་འབྱིན་པའི་ཐབས་སྤྱོད་
པ་བྱ་ཚུལ་ལོ། །དང་པོ་ནི། །བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་
མ་བྱུང་ཞིང་རང་འབྲས་རྫོགས་རིམ་གྱི་རྒྱུད་སྨིན་བྱེད་གང་ཞིག །སྐྱེ་ཤི་བར་དོ་གསུམ་པོ་ཅི་རིགས་དང་
རྣམ་པ་མཐུན་པར་བློས་གསར་དུ་བརྟགས་ནས་བསྒོམ་པའི་རྣལ་འབྱོར་དེ། བསྐྱེད་རིམ་གྱི་མཚན་ཉིད་
ཡིན༑ ༑དེ་དང་། བཅོས་མའི་རྣལ་འབྱོར། བརྟགས་པའི་རྣལ་འབྱོར། རིམ་པ་དང་པོའི་རྣལ་འབྱོར།
སྨིན་བྱེད་ཀྱི་རྣལ་འབྱོར་རྣམས་དོན་གཅིག །བསྐྱེད་རིམ་ཆོས་ཅན། ཁྱོད་ལ་བཅོས་མའམ་བརྟགས་པའི་
རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། དབྱངས་གསལ་གྱི་ཡི་གེ་དང་དེ་ལས་བྱུང་བའི་ཟླ་ཉི་དང་
ས་བོན་གྱི་ཡི་གེ་དང་ཕྱག་མཚན་སོགས་ཀྱི་ཐབས་ལས་རང་ཉིད་ལྷའི་སྐུར་རྫོགས་པར་བྱེད་པ་དེ་བློས་བཅོས་
ནས་བསྐྱེད་ཅིང་རྟོག་པས་བརྟགས་པ་ཙམ་གྱི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། དེ་ཆོས་ཅན།
རིམ་པ་དང་པོའི་རྣམ་འབྱོར་ཞེས་པའི་རྒྱུ་མཚན་ཡོད་དེ། སྔགས་ལམ་ལ་ཞུགས་པའི་སྒོ་དང་པོ་ནས་རགས་
པ་དང་ཕྲ་བའི་རྣམ་པའི་རིམ་གྱིས་བསྒོམ་པའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། དེ་ཆོས་ཅན།
ཁྱོད་ལ་སྨིན་བྱེད་ཀྱི་རིམ་པ་ཞེས་པའི་རྒྱུ་མཚན་ཡོད་དེ། རང་འབྲས་གྲོལ་བྱེད་ཀྱི་རིམ་པ་ཡོངས་སུ་སྨིན་
ཅིང་རྒྱུད་དག་པར་བྱེད་པའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། རིམ་པ་དང་པོའི་རྣལ་འབྱོར་
ཆོས་ཅན། ཁྱོད་ལ་བསྐྱེད་རིམ་ཞེས་པའི་རྒྱུ་མཚན་ཡོད་དེ། སྐྱེ་ཤི་བར་དོ་གསུམ་དང་རྣམ་པ་མཐུན་པར་
སྔགས་དང་མཚན་མ་ལ་སོགས་པའི་རིམ་གྱིས་སྐུ་གསུམ་གྱི་ལྷའི་རྣལ་འབྱོར་དུ་བསྐྱེད་ནས་བསྒོམ་པའི་རིམ་



{67}
པ་ཡིན་པས་དེ་ལྟར་བརྗོད་པའི་ཕྱིར། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་
པ་ལས་བྱུང་བའི་སློབ་པའི་རྒྱུད་གྱི་རྣལ་འབྱོར་དེ། རྫོགས་རིམ་གྱི་མཚན་ཉིད། དེ་དང༌། མ་བཅོས་
པའི་རྣལ་འབྱོར། མ་བརྟགས་པའི་རྣལ་འབྱོར། རིམ་པ་གཉིས་པའི་རྣལ་འབྱོར། གྲོལ་བྱེད་ཀྱི་རིམ་པ་
རྣམས་དོན་གཅིག །རྫོགས་རིམ་ཆོས་ཅན། ཁྱོད་ལ་མ་བཅོས་པའམ་མ་བརྟགས་པའི་རྣལ་འབྱོར་ཞེས་
པའི་རྒྱུ་མཚན་ཡོད་དེ། དབྱངས་གསལ་གྱི་ཡི་གེ་དང་ཟླ་ཉི་སོགས་ཀྱིས་མཚོན་པའི་དོན་བློས་བཅོས་པ་
ལ་མ་ལྟོས་པར་རྩ་རླུང་ཐིག་ལེ་ལས་སུ་རུང་བའི་མཐུས་རླུང་སེམས་ཙམ་ལས་གྲུབ་ཅིང་བློས་མ་བརྟགས་
པའི་ལྷའི་སྐུར་རྫོགས་པས་ན་དེ་ལྟར་བརྗོད་པའི་ཕྱིར། དེ་ཆོས་ཅན། རིམ་པ་གཉིས་པའི་རྣལ་འབྱོར་
ཞེས་པའི་རྒྱུ་མཚན་ཡོད་དེ། བསྐྱེད་རིམ་ཕྲ་རགས་ཀྱི་རྣམ་པ་མཐར་ཕྱིན་པའི་ཕྱོགས་གཉིས་པར་བསྒོམ་
པའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། རིམ་པ་གཉིས་པ་ཆོས་ཅན། ཁྱོད་ལ་རྫོགས་པའི་
རིམ་པ་ཞེས་པའི་རྒྱུ་མཚན་ཡོད་དེ། རང་གྲུབ་ཙམ་ནས་རྫོགས་པའི་ལུས་ཀྱི་རྩ་རླུང་ཐིག་ལེ་ལ་གནད་དུ་
བསྣུན་ནས་བསྒོམ་པའི་རྣལ་འབྱོར་གྱི་རིམ་པ་ཡིན་པས་དེ་ལྟར་བརྗོད་པའི་ཕྱིར། དེ་ཆོས་ཅན། གྲོལ་
བྱེད་ཀྱི་རིམ་པ་ཞེས་པའི་རྒྱུ་མཚན་ཡོད་དེ། གྲོལ་བ་མཐར་ཕྱིན་པའི་འབྲས་བུ་སྟེར་བར་བྱེད་པའི་རིམ་
པ་ཡིན་པས་དེ་ལྟར་བརྗོད་པའི་ཕྱིར། ཤེས་བྱ་ཆོས་ཅན། རྣལ་འབྱོར་བླ་མེད་ཀྱི་ལམ་རྣམས་རིམ་པ་
གཉིས་སུ་གྲངས་ངེས་པའི་རྒྱུ་མཚན་ཡོད་དེ། །ཐོབ་བྱ་ལ་གནས་སྐབས་དང་མཐར་ཐུག་གི་དངོས་གྲུབ་
གཉིས་ཡོད་པས་དང་པོ་སྒྲུབ་བྱེད་སྦྱོར་བ་བཞིའི་རིམ་གྱིས་རྡོ་རྗེ་སེམས་དཔའ་མཉེས་པར་བྱ་བ་དང་། ཕྱི་
མ་སྒྲུབ་བྱེད་ཡན་ལག་དྲུག་གིས་རྡོ་རྗེ་སེམས་དཔའ་རྫོགས་པར་བྱ་བ་གཉིས་སུ་ངེས་པས་ལམ་རིམ་པ་གཉིས་
སུ་གྲངས་ངེས་པའི་ཕྱིར། འདུས་པ་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། བསྙེན་པ་རྣམ་པ་
གཉིས་སུ་འདོད། ཐུན་མོང་བ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །ཞེས་དང་། སངས་
རྒྱས་རྣམས་ཀྱིས་ཆོས་བསྟན་པ། རིམ་པ་གཉིས་ལ་ཡང་དག་གནས། བསྐྱེད་པ་ཡི་ནི་རིམ་པ་དང༌། རྫོགས་
པ་ཡི་ནི་རིམ་ཉིད་དོ། །ཞེས་སོ། ཤེས་བྱ་ཆོས་ཅན། བསྐྱེད་རྫོགས་གཉིས་ཀྱི་གོ་རིམ་ཇི་ལྟར་ངེས་ཚུལ་
ཡོད་དེ། བསྐྱེད་རིམ་གྱིས་སྨིན་པར་བྱས་པའི་རྒྱུད་ལ་རྫོགས་རིམ་སྐྱེ་བའི་ནུས་ཀྱི་དེས་མ་སྨིན་ན་རྫོགས་



{68}
རིམ་གྱི་ཆ་འགའ་ཞིག་སྐྱེ་ཡང་ལམ་བགྲོད་ནུས་པའི་རྫོགས་རིམ་མཚན་ཉིད་ཚང་བ་གཏན་ནས་མི་སྐྱེ་བས་
ཐོག་མར་བསྐྱེད་རིམ་དང་དེ་ནས་རྫོགས་རིམ་སྒོམ་པ་སྟེ་གོ་རིམ་དེ་ལྟར་ངེས་པའི་ཕྱིར། སྤྱོད་བསྡུས་ལས།
སེམས་ཅན་དང་པོའི་ལས་ཅན་རྣམས། དམ་པའི་དོན་ལ་འཇུག་པ་ལ། །ཐབས་འདི་རྫོགས་པའི་སངས་
རྒྱས་ཀྱིས། །སྐས་ཀྱི་རིམ་པ་ལྟ་བུར་བཞག །ཅེས་དང༌། རིམ་ལྔ་ལས། བསྐྱེད་པའི་རིམ་པ་ལེགས་
གནས་ཤིང༌། རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། སྐས་
ཀྱི་རིམ་པ་ལྟ་བུར་གསུངས། ཞེས་གསུངས་སོ། འོ་ན་བསྐྱེད་རིམ་ཁོ་ན་དང་པོར་བསྒོམ་སྟེ་མཐར་ཕྱིན་
པ་ན་རྫོགས་རིམ་ཁོ་ན་བསྒོམ་པ་ཡིན་ནམ་སྙམ་ན། སྤྱོད་བསྡུས་ལས། གང་གི་ཚེ་སངས་རྒྱས་ཀྱི་ཐེག་
པའི་བསམ་པ་ལ་ལོབས་པར་གྱུར་པ་དེའི་ཚེ་ཐེག་པ་གསར་པ་དྲན་པ་གཅིག་པའི་ཏིང་ངེ་འཛིན་ཀྱིས་སློབ་
བོ༑ ༑གང་གི་ཚེ་ཐེག་པ་གསར་ལ་དྲན་པ་གཅིག་པའི་ཏིང་ངེ་འཛིན་ལ་ལོབས་པ་དེའི་ཚེ་རྟོག་པའི་རྣལ་འབྱོར་
ལ་སློབ་བོ། །གང་གི་ཚེ་རྟོག་པའི་རྣལ་འབྱོར་ལ་ལོབས་པ་དེའི་ཚེ་ལས་དང་པོ་པའི་ཏིང་ངེ་འཛིན་ལ་རབ་
ཏུ་གནས་པར་འགྱུར་རོ། །གང་གི་ཚེ་ལས་དང་པོ་པའི་ཏིང་ངེ་འཛིན་ལ་གནས་པ་དེའི་ཚེ་རིགས་བརྒྱའི་
དབྱེ་བ་ལ་འཇུག་གོ །གང་གི་ཚེ་རིགས་བརྒྱའི་དབྱེ་བས་ལུས་རྣམ་པར་དབེན་པ་ཤེས་པ་དེའི་ཚེ་སྐུ་རྡོ་རྗེའི་
ཏིང་ངེ་འཛིན་ལ་གནས་པར་འགྱུར་རོ། ཞེས་རིམ་པ་དང་པོ་ལ་ལོབས་པ་མཐར་ཕྱིན་པ་ན་རིམ་པ་གཉིས་
པ་ལ་སློབ་དགོས་པར་གསུངས་སོ། འོན་ཀྱང་བསྐྱེད་རིམ་རགས་པ་ལ་བརྟན་པ་མ་ཐོབ་བར་དུ་དེ་ལ་ཆིག་
དྲིལ་བྱས་ཏེ་བསྒོམ་ནས་བརྟན་པ་ཐོབ་པ་ན་ཐུན་ལ་ཆ་གཉིས་སུ་བཅད་དེ་ཐུན་སྟོད་དུ་བསྐྱེད་རིམ་དང་ཐུན་
སྨད་དུ་རྫོགས་རིམ་བསྒོམ་པར་གསུངས་ཤིང་དེ་ལྟར་བྱས་ན་ལེགས་སོ། བསྐྱེད་རིམ་ཕྲ་མོ་མཐར་ཕྱིན་
པའི་གང་ཟག་ཀྱང་བསྐྱེད་རིམ་ཞར་བྱུང་དང་རྫོགས་རིམ་ཆིག་དྲིལ་གྱིས་སྒོམ་དགོས་པ་མ་གཏོགས་དེ་མ་
ཐག་ཏུ་རྒྱང་སྐྱུར་བྱེད་པ་མ་ཡིན་ཏེ། བརྟག་གཉིས་ཀྱི་ཕྱི་མའི་ལེའུ་གཉིས་པ་ལས། ལུས་ཀྱི་དངོས་མེད་
ག་ལ་བདེ། བདེ་བ་སྨྲ་བར་མི་ནུས་སོ། ཁྱབ་དང་ཁྱབ་བྱེད་ཚུལ་གྱིས་ནི། བདེ་བས་འགྲོ་བ་ཁྱབ་པ་ཉིད།
ཇི་ལྟར་མེ་ཏོག་ལ་གནས་དྲི། །མེ་ཏོག་དངོས་མེད་ཤེས་མི་འགྱུར། །དེ་བཞིན་གཟུགས་སོགས་དངོས་
མེད་པས། །བདེ་བ་ཉིད་ཀྱང་དམིགས་མི་འགྱུར། །ཞེས་སོ། དེས་ན་རྡོ་རྗེ་མཁའ་འགྲོ་ལས་གཟིངས་ཀྱི་



{69 }
དཔེ་གསུངས་པ་ཡང་ཧ་ཅང་མཐོ་བའི་སྐབས་ཤིག་ནས་ཡིན་པར་ཤེས་དགོས་སོ། ༈ གཉིས་པ་ལ་གཉིས།
བསྐྱེད་རིམ་སྒོམ་པའི་ཚུལ་དང༌། རྫོགས་རིམ་སྒོམ་པའི་ཚུལ་ལོ། །དང་པོ་ལ་ལྔ་། བསྐྱེད་རིམ་སྡུད་
པའི་ཆིངས་བཤད་པ། བསྐྱེད་རིམ་གྱི་དབྱེ་བ་བཤད་པ། དེ་ལྡན་གྱི་བསྐྱེད་རིམ་ཇི་ལྟར་བསྒོམ་ཚུལ། མཐར་
ཕྱིན་པའི་ཚད། བསྐྱེད་རིམ་ནས་རྫོགས་རིམ་དུ་འཕོས་ཚུལ་ལོ། དང་པོ་ནི། བླ་མེད་རྡོ་རྗེ་ཐེག་པའི་
གདུལ་བྱ་ཆོས་ཅན། ཁྱོད་རྒྱུད་གཉིས་ལས་གསུངས་པའི་རིམ་པ་དང་པོའི་ལམ་རྣམས་ཆིངས་སུ་ཇི་ལྟར་
སྡུད་ཚུལ་ཡོད་དེ། ཕ་རྒྱུད་ཀྱི་ལམ་རྣམས་ཡན་ལག་བཞི་དང་རྣལ་འབྱོར་བཞིའི་ཆིངས་སུ་སྡུད་པ་གང་
ཞིག ༣མ་རྒྱུད་ཀྱི་ལམ་རྣམས་ཡན་ལག་དྲུག་དང་ཏིང་ངེ་འཛིན་གསུམ་གྱི་ཆིངས་སུ་སྡུད་པའི་ཕྱིར། དང་
པོ་གྲུབ་སྟེ། བསྙེན་པ་དང་ཉེ་བར་སྒྲུབ་པ་དང་སྒྲུབ་པ་དང་སྒྲུབ་པ་ཆེན་པོ་བཞིས་བསྐྱེད་རིམ་སྡུད་པར་བྱེད་
པ་གང་ཞིག །རྣལ་འབྱོར་དང་རྗེས་སུ་རྣལ་འབྱོར་དང་ཤིན་ཏུ་རྣལ་འབྱོར་དང་རྣལ་འབྱོར་ཆེན་པོ་བཞིས་
ཀྱང་སྡུད་པའི་ཕྱིར། དང་པོ་དེར་ཐལ། ཡེ་ཤེས་ཀྱི་ས་ནས་ལྷག་མོས་ལུས་ལ་བསྡུས་པ་ཡན་ཆད་བསྙེན་
པའི་ཡན་ལག་དང༌། འོད་གསལ་ལས་ལངས་ཏེ་དང་པོའི་མགོན་པོར་བསྐྱེད་པ་ནས་ལུས་དཀྱིལ་བསྒོམ་
པའི་བར་ཉེར་སྒྲུབ་དང་། སྒོ་གསུམ་བྱིན་གྱིས་རླབས་ནས་རིགས་བདག་གིས་རྒྱས་འདེབས་པའི་བར་ནི་
སྒྲུབ་པ་དང་། དཀྱིལ་འཁོར་རྒྱལ་མཆོག་མན་ཆད་སྒྲུབ་ཆེན་གྱི་ཡན་ལག་ཡིན་པའི་ཕྱིར། འདུས་པ་ཕྱི་
མ་ལས། རྣལ་འབྱོར་རྒྱུད་ནི་ཐམས་ཅད་དུ། རྣལ་འབྱོར་པ་ཡིས་རྟག་པར་བསྔགས། བསྙེན་པའི་ཆོ་ག་
དང་པོ་སྟེ། །ཉེ་བར་སྒྲུབ་པ་གཉིས་པ་ཡིན། སྒྲུབ་པ་ཡང་ནི་གསུམ་པ་ཡིན། །སྒྲུབ་པ་ཆེན་པོ་བཞི་པའོ།
ཞེས་སོ། དེ་ལྟར་གསུངས་པའི་ཤུགས་ཀྱིས་ཡན་ལག་དང་པོ་གསུམ་དང་པོ་སྦྱོར་བ་དང་རང་གི་དོན་སྒྲུབ་
པའི་ཡན་ལག་དང་། དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་རྣམས་གཞན་དོན་ཆེན་པོ་སྒྲུབ་པའི་
ཡན་ལག་ཏུ་བྱའོ། །ཆིངས་འདི་ལ་སྦྱོར་བ་ཚོགས་བསག་དང༌། བསྲུང་འཁོར་གཉིས་སྒྲུབ་ཐབས་དངོས་
ཀྱི་ཡན་ལག་ཡིན་པས་མ་བསྡུས་སོ། གཉིས་པ་དེར་ཐལ། མངོན་བྱང་ལྔ་ལས་བསྒྲུབ་པའི་ཆོས་དབྱིངས་
ཡེ་ཤེས་ཀྱི་རང་བཞིན་ཅན་རྒྱུ་རྡོ་རྗེ་འཛིན་པ་བསྐྱེད་པ་རྣལ་འབྱོར་དང༌། རྗེས་སུའི་དོན་འདྲ་བ་ལ་ཤཱནྟི་
པས་བཤད་པས་འབྲས་བུ་རྡོ་རྗེ་འཛིན་པ་བསྐྱེད་པ་རྗེས་སུ་རྣལ་འབྱོར། ཡབ་ཡུམ་སྙོམས་པར་ཞུགས་ནས་



{70 }
པདྨར་བསྐྱེད་པའི་ལྷའི་འཁོར་ལོ་སྤྲོས་ནས་རང་གནས་སུ་བཀོད་པ་ཤིན་ཏུ་རྣལ་འབྱོར། སྐུ་གསུང་ཐུགས་
གསུམ་བྱིན་གྱིས་རློབ་པ་མན་ཆད་རྣལ་འབྱོར་ཆེན་པོ་ཡིན་པའི་ཕྱིར། དགྲ་ནག་གི་རྒྱུད་ལས། རྡོ་རྗེ་སེམས་
དཔའ་རྫོགས་པ་ནི། རྣལ་འབྱོར་ཡིན་པར་འདི་ལྟར་འདོད། དེ་ཡི་རྒྱུ་མཐུན་ལྷ་ཡི་སྐུ། །རྗེས་ཀྱི་རྣལ་
འབྱོར་ཡིན་པར་གྲགས། །འཁོར་ལོ་ཐམས་ཅད་ཡོངས་རྫོགས་པ། ཤིན་ཏུ་རྣལ་འབྱོར་ཡིན་པར་འདོད།
སྐུ་དང་གསུང་དང་ཐུགས་རྣམས་དང་། ལྷ་ཡི་མིག་སོགས་བྱིན་རླབས་དང་། །ཡེ་ཤེས་འཁོར་ལོ་གཞུག་
པ་དང༌། །མཆོད་དང་བསྟོད་པ་ཆེན་པོ་ནི། རྣལ་འབྱོར་ཆེན་པོ་ཞེས་བྱའོ། །ཞེས་གསུངས་པའི་ཕྱིར།
ཆིངས་འདིར་ཚོགས་བསག་དང་བསྲུང་འཁོར་དང་རྟེན་གཞལ་ཡས་ཁང་སྐྱེད་པ་དང་ཐུན་མཚམས་ཀྱི་རྣལ་
འབྱོར་རྣམས་མ་བསྡུས་སོ། །གོང་གི་རྟགས་གཉིས་པ་གྲུབ་སྟེ། སྣང་མཛད་ཀྱི་སྒོ་ནས་སྟོང་པའི་ངང་
ལས་གཟུགས་ཕུང་རྣམ་དག་རྟེན་གཞལ་ཡས་ཁང་བསྐྱེད་པ་ཡན་ལག་དང་པོ་དང་། མངོན་བྱང་ལྔའི་སྒོ་
ནས་བརྟེན་པ་དམ་ཚིག་པའི་འཁོར་ལོ་བསྐྱེད་པ་ལ་ཡེ་ཤེས་པ་བཅུག་ནས་བྱིན་གྱིས་བརླབས་པ་རྣམས་རྡོར་
སེམས་རིགས་ཀྱི་ཡན་ལག །རིག་མ་བརྒྱད་ཀྱིས་མི་བསྐྱོད་པའི་ངོ་བོ་ཆུ་དབང་བསྐུར་བ་མི་བསྐྱོད་པའི་
རིགས་ཀྱི་ཡན་ལག །གསུང་རྡོ་རྗེ་ཚིམ་བྱེད་བདུད་རྩི་མྱངས་པ་པདྨའི་རིགས་ཀྱི་ཡན་ལག ཕྱི་ནང་གསང་
བ་དེ་ཁོ་ན་ཉིད་ཀྱི་མཆོད་པ་དོན་གྲུབ་ཀྱི་རིགས་ཀྱི་ཡན་ལག །དཀྱིལ་འཁོར་བའི་ལྷ་ཚོགས་ལ་བསྟོད་པ་
རིན་འབྱུང་གི་རིགས་ཀྱི་ཡན་ལག་སྟེ་དྲུག་གི་སྒོ་ནས་སྡུད་པ་གང་ཞིག །རྟེན་གྱི་དབུས་སུ་རང་ཉིད་དཀྱིལ་
འཁོར་བའི་ལྷ་སྤྲུལ་པ་པོ་གཙོ་བོ་ཡབ་ཡུམ་སོགས་སུ་སྒོམ་པདང་པོ་སྦྱོར་བའི་ཏིང་འཛིན། སྙོམས་པར་
ཞུགས་པའི་བྱང་ཆུབ་ཀྱི་སེམས་ལས་སྤྲུལ་པའི་དཀྱིལ་འཁོར་བའི་ལྷ་བསྐྱེད་པ་རྣམས་རང་གནས་སུ་བཀོད་
པ་དཀྱིལ་འཁོར་རྒྱལ་མཆོག་གི་ཏིང་འཛིན། ལྷ་རྣམས་ཀྱིས་མཛད་པ་མཛད་པ་ལ་སོགས་པའི་འཕྲིན་ལས་
ལྷག་མ་རྣམས་སྒོམ་པ་ལས་རྒྱལ་མཆོག་གི་ཏིང་ངེ་འཛིན་གསུམ་གྱི་སྒོ་ནས་ཀྱང་སྡུད་པའི་ཕྱིར། དང་པོ་
གྲུབ་སྟེ། གུར་གྱི་བདུན་པ་ལས། སངས་རྒྱས་གནས་གཞི་རྫོགས་བྱས་ལ། ཀུན་ཏུ་བཟུང་པོ་བདེན་པའི་
དངོས༑ ༑རྣམ་པ་ལྔ་པོ་བསྒོམ་བྱས་ཏེ། རང་ལྷག་ལྷ་ཡི་སྒྲུབ་ཐབས་བྱ། །དེ་བཞིན་དཀྱིལ་འཁོར་རྣམས་
བཀོད་ལ། །མཆོད་བསྟོད་བདུད་རྩི་ལ་སོགས་པར། རིམ་པ་འདི་ཡིས་བསྒོམ་བྱས་ན། །ཡན་ལག་དྲུག་



{{71}
གི་སྦྱོར་བར་འདོད། ཅེས་དང༌། མི་ཐུབ་ཟླ་བས། ཕོ་བྲང་སངས་རྒྱས་རྣམ་སྣང་མཛད། །དབང་ནི་མི་
བསྐྱོད་དེ་བཞིན་གཤེགས། །བདུད་རྩི་རྐྱང་པ་འོད་དཔག་མེད། །བསྟོད་པ་རིན་ཆེན་འབྱུང་ལྡན་དཔལ།
མཆོད་པ་དོན་ཡོད་ཡང་དག་མཆོད། །རྗེས་ཆགས་རྡོ་རྗེ་སེམས་དཔའ་འོ། །ཞེས་སོ། །གཉིས་པ་གྲུབ་
སྟེ༑ ༑རྡོར་ཕྲེང་ལས། རྣལ་འབྱོར་རྗེས་སུ་རྣལ་འབྱོར་དང༌། ཤིན་ཏུ་རྣལ་འབྱོར་རྣལ་འབྱོར་ཆེ། །དང་
པོའི་སྦྱོར་བ་མདོར་བསྡུས་པས། །དེ་བཞིན་དཀྱིལ་འཁོར་རྒྱལ་པོ་མཆོག །ལས་ཀྱི་རྒྱལ་མཆོག་རྣལ་འབྱོར་
མཆོག །ཅེས་གསུངས་པའི་ཕྱིར་དེ་དག་ཀྱང་རྒྱུད་གཉིས་ནས་ཆིངས་སུ་སྡུད་པའི་ཐ་སྙད་དངོས་སུ་སྦྱར་
བའི་དབང་དུ་བྱས་ནས་བཤད་པ་ཡིན་གྱི། །ཆིངས་རེ་ཡང་ཕྱོགས་གཉིས་ཀྱི་ལམ་དུ་སྦྱར་མི་རུང་བ་མིན་
པས་རྒྱུད་གང་གི་བསྐྱེད་རིམ་གཅིག་པོ་དེ་ཆིངས་ཐམས་ཅད་དུ་མི་འགལ་བར་སྡུད་ཤེས་པ་ཞིག་དགོས་སོ།
གཞན་ཡང་། གོང་གི་རྣལ་འབྱོར་བཞིའི་སྟེང་དུ་ཏིང་ངེ་འཛིན་ཕྱི་མ་གཉིས་བསྣན་ན་རྣལ་འབྱོར་དྲུག་ཆིངས་
དང་༑ ༑འདུས་པའི་རྒྱུད་ཕྱི་མ་ལས། དང་བོ་སྟོང་ཉིད་བྱང་ཆུབ་སྟེ། གཉིས་པ་ས་བོན་བསྡུས་པའོ།
གསུམ་པ་གཟུགས་ཉིད་རྫོགས་པ་སྟེ། བཞི་པ་ཡི་གེ་འགོད་པའོ། །ཞེས་པ་ལྟར་གྱི་རྡོ་རྗེ་བཞིའི་ཆིངས་དང་།
ཡང་གནས་ཀྱི་དེ་ཉིད། སྙིང་རྗེ་ཆེན་པོ་ལ་དམིགས་པའི་དེ་ཉིད། བསྲུང་འཁོར་གྱི་གཙོ་བོ་བསྐྱེད་པའི་དེ་
ཉིད༑ ༑འཁོར་ཁྲོ་བོ་བསྐྱེད་པའི་དེ་ཉིད། ཕུར་གདབ་ཀྱི་དེ་ཉིད། ར་གུར་རྣམས་སྒོམ་པའི་དེ་ཉིད་དེ་དྲུག་
ནི་སྒྲུབ་ཐབས་ཀྱི་སྔོན་འགྲོ་དང་། ཡེ་ཤེས་ཀྱི་ས་བསྐྱེད་པའི་དེ་ཉིད། རྡོ་རྗེའི་ས་བསྐྱེད་པའི་དེ་ཉིད། གཞལ་
ཡས་ཁང་བསྐྱེད་པའི་དེ་ཉིད། ལྷའི་འཁོར་ལོ་བསྐྱེད་པའི་དེ་ཉིད། ལྷག་མོས་ལུས་ལ་སྡུད་པའི་དེ་ཉིད།
དེ་བཞིན་ཉིད་ལས་བྱང་ཆུབ་པའི་དེ་ཉིད། ཉི་མ་སོགས་ལ་དམིགས་ཏེ་ལྡང་བའི་དེ་ཉིད། ཟླ་བ་ལས་བྱུང་
ཆུབ་པའི་དེ་ཉིད། ཡེ་ཤེས་ཙམ་ལ་སྙོམས་པར་འཇུག་པའི་དེ་ཉིད་དང་དགུ་ནི་རྣལ་འབྱོར་གྱི་ཡན་ལག་དང་།
རྡོ་རྗེ་འཆང་ཆེན་པོར་སྐྱེད་པའི་དེ་ཉིད་ནི་རྗེས་སུ་རྣལ་འབྱོར་དང་། དང་པོའི་མགོན་པོ་སྤྲུལ་སྐུ་རྡོར་སེམས་
སུ་སྐྱེད་པའི་དེ་ཉིད། ཕུང་པོ་ལྔ་གཤེགས་པར་སྒོམ་པའི་དེ་ཉིད། ཁམས་བཞི་ཡུམ་བཞིར་སྒོམ་པའི་དེ་
ཉིད༑ ༑ཡུལ་ལྔ་རྡོ་རྗེ་མ་ལྔར་སྒོམ་པའི་དེ་ཉིད། མིག་སོགས་ས་སྙིང་སོགས་སུ་སྒོམ་པའི་དེ་ཉིད། ཡན་
ལག་ཁྲོ་བོར་སྒོམ་པའི་དེ་ཉིད་དང་བདུན་ནི་ཤིན་ཏུ་རྣལ་འབྱོར་དང༌། སྐུ་གསུང་ཐུགས་བྱིན་གྱིས་རླབས་



{72}
པའི་དེ་ཉིད་གསུམ། སེམས་དཔའ་གསུམ་བརྩེགས་སྒོམ་པའི་དེ་ཉིད་གསུམ། རིག་མ་འདུ་བྱ་བའི་དེ་ཉིད།
རྗེས་ཆགས་ཀྱི་དེ་ཉིད། མཆོད་པའི་དེ་ཉིད་དང་དགུ་ནི་རྣལ་འབྱོར་ཆེན་པོ་སྟེ་དང་པོ་སྦྱོར་བའོ། །གཤེགས་
པ་དབྱུང་བའི་དེ་ཉིད། གཤེགས་མ་དབྱུང་བའི་དེ་ཉིད། སེམས་དཔའ་དབྱུང་བའི་དེ་ཉིད། སེམས་མ་
དབྱུང་བའི་དེ་ཉིད། ཁྲོ་བོ་དབྱུང་བའི་དེ་ཉིད་དང་ལྔ་ནི་དཀྱིལ་འཁོར་རྒྱལ་མཆོག་སྟེ་རྣལ་འབྱོར་ལྔ་པའོ།
སྟེང་སྒོར་ཕྱག་མཚན་ཕྲ་མོ་སྒོམ་པའི་དེ་ཉིད། འོག་སྒོར་ཐིག་ལེ་ཕྲ་མོ་སྒོམ་པའི་དེ་ཉིད། ཡིད་བཟློས་ཀྱི་
དེ་ཉིད། ངག་བཟླས་ཀྱི་དེ་ཉིད། གཙོ་བོ་འོད་གསལ་དུ་ཞུགས་བའི་དེ་ཉིད། ཞུ་བ་གླུས་བསྐུལ་བའི་དེ་
ཉིད༑ ༑མཆོད་བསྟོད་བདུད་རྩི་མྱང་བའི་དེ་ཉིད། མཐར་ཉེ་བར་བསྡུ་བའི་དེ་ཉིད། ལུས་བརྟས་པར་
བྱེད་པའི་དེ་ཉིད། ཟས་ཀྱི་རྣལ་འབྱོར་གྱི་དེ་ཉིད། དངོས་གྲུབ་ཆུང་ངུ་སྒྲུབ་པའི་དེ་ཉིད། དངོས་གྲུབ་
འབྲིང་སྒྲུབ་པའི་དེ་ཉིད་དང་བཅུ་གཉིས་ནི་ལས་རྒྱལ་མཆོག་སྟེ་རྣལ་འབྱོར་དྲུག་པའོ། །དེ་ལྟར་དེ་ཉིད་ཞེ་
དགུའི་ཆིངས། ཏིང་ངེ་འཛིན་གསུམ་དང་རྣལ་འབྱོར་དྲུག་ཏུ་སྡུད་ཚུལ་བཤད་ནས་སྦྱོར་བ་བཞིའམ་རྡོ་
རྗེ་བཞིར་བསྡུ་ཚུལ་ནི། སྒྲུབ་ཐབས་རྒྱས་པ་ལྟར་ན་གནས་ཀྱི་དེ་ཉིད་ནས་དང་། བསྡུས་པ་ལྟར་ན་ཡེ་ཤེས་
ཀྱི་ས་སྒོམ་པ་ནས་དེ་བཞིན་ཉིད་ལས་བྱང་ཆུབ་པའི་བར་ནི་སྟོང་ཉིད་ལས་བྱང་ཆུབ་པའི་རྡོ་རྗེ་དང་། ཉི་
མ་སོགས་ལ་དམིགས་ཏེ་ལྡང་བའི་དེ་ཉིད་ནས་ཕྱག་མཚན་ལས་བྱང་ཆུབ་པའི་བར་ནི་ས་བོན་བསྡུས་པའི་
རྡོ་རྗེ་དང་། དང་པོའི་མགོན་པོ་སྐྱེད་པ་ནས་ཡན་ལག་ཁྲོ་བོར་སྒོམ་པའི་བར་ནི་གཟུགས་ཉིད་རྫོགས་པའི་
རྡོ་རྗེ་དང་། སྐུ་བྱིན་གྱིས་རླབས་པ་ནས་སྒྲུབ་ཐབས་རྒྱས་པ་ལྟར་ན་དངོས་གྲུབ་འབྲིང་སྒྲུབ་པའི་དེ་ཉིད་ཀྱི་
བར་དང་། བསྡུས་པ་ལྟར་ན་མཆོད་བསྟོད་བདུད་རྩི་མྱང་པའི་དེ་ཉིད་ཀྱི་བར་ནི་ཡི་གེ་འགོད་པའི་རྡོ་རྗེ་ཡིན་
ནོ༑ ༑དཔལ་འཁོར་ལོ་སྡོམ་པའི་རྩ་རྒྱུད་ལས། དེ་ཉིད་བཅུ་བཞིའི་ཆིངས་གསུངས་པ་ནི། རྒྱུད་ཀྱི་དོན་
ཐམས་ཅད་བསྡུས་པའི་ཚུལ་དང་། ནང་རྫོགས་རིམ་ལ་སྦྱར་བ་དང༌། ཕྱི་བསྐྱེད་རིམ་ལ་སྦྱར་བའི་ཚུལ་
གྱིས་བཤད་པའི་ཚུལ་མི་འདྲ་བ་གསུམ་ཡོད་ཀྱང་། དང་པོ་གཉིས་ཟུར་ཙམ་བཤད་པས་གཞུང་དོན་རྟོགས་
དཀའ་བ་རྣམས་གསལ་བར་མི་ཐོན་པས་དགོས་པ་ཆེན་པོ་མི་འགྲུབ་ལ། རྒྱས་པར་བཤད་ན་བློ་གྲོས་ཀྱི་
སྐྱེས་སྟེར་བར་བྱེད་པའི་གནད་དམ་པ་ཡོད་མོད་གཞུང་མངས་པར་འགྱུར་བས་འཇིགས་ཏེ་མ་སྤྲོས་པས།



{73}
རྗེའི་གསུང་གི་ལེགས་བཤད་སྦས་དོན་ཀུན་གསལ་དང་། བསྐྱེད་རིམ་གྱི་རྣམ་བཤད་འདོད་འཇོ་སོགས་
ལས་ཤེས་པར་གྱིས་ཤིག །བསྐྱེད་རིམ་གྱི་གནད་ཀྱི་ལམ་རྣམས་དེ་ཉིད་བཅུ་བཞིར་བསྡུས་ཚུལ་ནི། གོས་
ཀྱི་སྐད་དོད་ནི་བ་ས་ན་གནས་ལ་ཡང་འཇུག་པས་གང་དུ་སྒོམ་པའི་གནས་ཀྱི་དེ་ཉིད་བསྟན། ཕྱག་རྒྱ་ལྔའི་
དེ་ཉིད་ནི་གང་གིས་སྒོམ་པའི་གང་ཟག་རང་ཉིད་ཆས་སུ་འཇུག་པ་བསྟན། ཤེས་རབ་ཡན་ལག་གི་དེ་ཉིད་
ནི་སྒྲུབ་པ་པོའི་གྲོགས་ཕྱག་རྒྱ་བསྟན། ཕུར་བུ་དང་གུར་གྱི་དེ་ཉིད་ནི་བསྐྱེད་རིམ་སྒོམ་པ་ལ་བར་ཆད་མི་
འབྱུང་བའི་ཆེད་དུ་བསྲུང་འཁོར་སྒོམ་ཚུལ་བསྟན། ཨཱ་ལི་ཀཱ་ལིའི་དེ་ཉིད་ནི་དབྱངས་གསལ་གྱི་དེ་ཉིད་གཉིས་
བསྟན༑ ༑ རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད་ནི་ཡེ་ཤེས་ཀྱི་ཚོགས་གསོག་པ་བསྟན། འཇུག་པ་
སྒྲ་ལ་སོགས་པའི་དེ་ཉིད་ཀྱིས་ནམ་མཁར་ནཱ་ད་འཇོག་པ་ནས་རྒྱུ་རྡོ་རྗེ་འཛིན་པ་བསྐྱེད་པའི་བར་བསྟན། བསྡུས་
པའི་སྦྱོར་བ་དང་ལྡན་པའི་དེ་ཉིད་ཀྱིས་རྟེན་དང་བརྟེན་པ་བསྐྱེད་པ་ནས་ཡེ་ཤེས་པ་བསྟིམ་པའི་བར་བསྟན།
བདུད་རྩི་ཚིམ་བྱེད་ཀྱི་དེ་ཉིད་ནི་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བྱེད་ཚུལ་བསྟན། མྱང་འདས་
ཀྱི་དེ་ཉིད་ནི་མཐར་ཉེར་བསྡུ་བྱ་བའི་ཚུལ་དང་རྫོགས་རིམ་རྣལ་འབྱོར་ཆེན་པོ་ཅུང་ཟད་སྒོམ་ཚུལ་བསྟན།།
གོ་ཆའི་དེ་ཉིད་ཀྱིས་ཡབ་ཡུམ་གཉིས་ལ་གོ་ཆའི་ལྷ་དང་ཡི་གེ་འགོད་ཚུལ་བསྟན། ལག་མཆོད་ཀྱི་དེ་ཉིད་
ནི་རྒྱུད་འདིའི་ཐུན་མོང་མ་ཡིན་པའི་ཁྱད་ཆོས་གཡོན་པའི་ཀུན་སྤྱོད་སོགས་དམ་ཚིག་རྣམས་ལ་སློབ་ཚུལ་
བསྟན༑ ༑དབང་བསྐུར་བའི་དེ་ཉིད་ནི་སློབ་མ་ལ་དབང་བསྐུར་བ་སྨིན་བྱེད་ཀྱི་ཆོ་ག་དང་ལྷ་ལ་དབང་བསྐུར་
བ་རབ་གནས་ཀྱི་ཆོ་ག་སོགས་བསྟན། སྔགས་མཆོད་ཀྱི་དེ་ཉིད་རྒྱུད་འདིའི་ཐུན་མོང་མ་ཡིན་པའི་སྔགས་
ཀྱི་མཆོད་པ་བྱེད་ཚུལ་བསྟན་པ་ཡིན་ཏེ། ཉུང་ངུའི་རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། ཤེས་
རབ་ཡན་ལག་ཕུར་བུ་གུར། ཨཱ་ལི་ཀཱ་ལི་ཞེས་བརྗོད་ནས། རྒྱུ་སོགས་སྟོང་པ་སྔོན་འགྲོ་བས། །འཇུག་པ་
སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། ལག་པའི་
མཆོད་པ་དབང་བསྐུར་བ། །གོ་ཆ་ཆེན་པོས་ཡང་དག་བསྲུང༌། །སྔགས་རྣམས་ཀུན་གྱིས་མཆོད་པར་བྱ། །
དེ་ལྟར་དེ་ཉིད་བཅུ་བཞི་ནི། མདོར་བསྡུས་ནས་ནི་བཤད་པ་ཡིན། །ཞེས་གསུངས་པའི་ཕྱིར་རོ། ༈ གཉིས་
པ་ནི། རིམ་པ་དང་པོའི་རྣལ་འབྱོར་ཆོས་ཅན། ངོ་བོའི་སྒོ་ནས་ཁྱོད་ཀྱི་དབྱེ་བ་བཞག་ཏུ་ཡོད་དེ། རགས་



{74}
པ་དྲན་པ་གཅིག་པའི་རྣལ་འབྱོར་དང༌། ཕྲ་བ་རྟོག་པའི་རྣལ་འབྱོར་གཉིས་སུ་ཡོད་པའི་ཕྱིར། ཡང་དེ་
ཆོས་ཅན། རྒྱུད་ལ་སྐྱེས་རིམ་གྱི་སྒོ་ནས་བཞིར་དབྱེ་ཚུལ་ཡོད་དེ། །ལས་དང་པོ་བ་དང༌། ཡེ་ཤེས་ཅུང་
ཟད་བབས་པ་དང་། ཡེ་ཤེས་ལ་ཅུང་ཟད་དབང་ཐོབ་པ་དང༌། ཡེ་ཤེས་ལ་ཡང་དག་པར་དབང་བ་དང་
བཞི་ཡོད་པའི་ཕྱིར། བསྐྱེད་རིམ་རགས་པའི་རྣལ་འབྱོར། །སྔགས་ལ་གཞོལ་བའི་རྣལ་འབྱོར། །རགས་
པ་དྲན་པ་གཅིག་པའི་རྣལ་འབྱོར་རྣམས་དོན་གཅིག །བསྐྱེད་རིམ་ཕྲ་མོའི་རྣལ་འབྱོར། །ནང་ལ་གཞོལ་
བའི་རྣལ་འབྱོར། །ཕྲ་བ་རྟོག་པའི་རྣལ་འབྱོར་རྣམས་དོན་གཅིག །བསྐྱེད་རིམ་རགས་པའི་རྣལ་འབྱོར་
ཆོས་ཅན། ཁྱོད་ལ་རགས་པ་དྲན་པ་གཅིག་པའི་རྣལ་འབྱོར་ཞེས་པའི་རྒྱུ་མཚན་ཡོད་དེ། ཕྲ་མོ་ལས་དམིགས་
རྟེན་རགས་ཤིང་རང་དང་ལྷ་གཅིག་ཏུ་དྲན་པའམ་གཅིག་ཏུ་ལྷ་དྲན་པའི་རྣལ་འབྱོར་ཡིན་པས་དེ་ལྟར་བརྗོད་
པའི་ཕྱིར། །བསྐྱེད་རིམ་ཕྲ་མོའི་རྣལ་འབྱོར་ཆོས་ཅན། ཁྱོད་ལ་ཕྲ་བ་རྟོག་པའི་རྣལ་འབྱོར་ཞེས་པའི་རྒྱུ་
མཚན་ཡོད་དེ། ཕྲ་བའི་དམིགས་རྟེན་ལ་བརྟེན་ནས་ནང་དུ་ཞི་གནས་ཀྱི་ཏིང་ངེ་འཛིན་མཆོག་ལ་གཞོལ་
བའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། །བསྐྱེད་རིམ་ཆོས་ཅན། ཁྱོད་ཀྱི་ཐུན་མོང་མ་ཡིན་
པའི་སྤང་བྱ་ངོས་འཛིན་ཚུལ་ཡོད་དེ། རྟེན་དང་བརྟེན་པ་ཐ་མལ་བར་སྣང་བ་དང་ཞེན་པའི་ང་རྒྱལ་དེ་ཡིན་
པའི་ཕྱིར། གུར་ལས། ཐ་མལ་རྣམ་པ་གཞོམ་དོན་དུ། །ཡང་དག་བསྒོམ་པ་རབ་བསྒྲགས་ཀྱི། ཞེས་
དང༌༑ ༑སྤྱོད་བསྡུས་ལས། ཡང་འདི་ལྟར་ཕུང་པོ་དང་ཁམས་དང་སྐྱེ་མཆེད་རྣམས་ཀྱི་ཐོག་མ་མེད་པ་
ནས་ཐ་མལ་བའི་ང་རྒྱལ་གྱིས་གནས་པ་རྣམས་ནི། འདི་ལྟར་དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་
རབ་ལས་བསྒྲུབས་པའི་ངོ་བོ་ཉིད་དུ་བསྟན་ཏེ། ཞེས་སོ། དེ་ལ་ཐ་མལ་པའི་སྣང་བ་ནི་དབང་ཤེས་ལ་སྣང་
བའི་སྣོད་བཅུད་མིན་གྱི། །ཡིད་ཤེས་ལ་ཐ་མལ་གྱི་སྣོད་བཅུད་དུ་སྣང་བ་ལ་ཟེར་རོ། མདོ་བསྲེ་ལས། དེ་
ལྟར་ལས་དང་པོ་བ་རྣམས་རབ་ཏུ་འཇུག་པའི་དམ་ཚིག་དང་སྡོམ་པ་དང་དབང་བསྐུར་བ་ཐོབ་པས་ཐ་མལ་
བའི་ང་རྒྱལ་དང་བྲལ་བས་ཐུན་བཞིར་ལྷའི་རྣལ་འབྱོར་བསྒོམས་པས། ཞེས་པ་ལྟར་ཐ་མལ་བར་ཞེན་པའི་
ང་རྒྱལ་གྱི་གཉེན་པོར་རྟེན་དང་བརྟེན་པའི་དཀྱིལ་འཁོར་བའི་ང་རྒྱལ་བསྒོམས་ནས་མི་བསྐྱོད་པའོ་རྣམ་སྣང་
ངོ་སྙམ་པ་ལ་སོགས་པའི་ངེས་པའི་འཛིན་སྟངས་གོམས་པར་བྱེད་པ་ནི་བསྐྱེད་རིམ་སྒོམ་པའི་གཙོ་བོ་དང་། །



{75}
ཐ་མལ་བའི་སྣང་བ་བཟློག་པའི་རྟེན་དང་བརྟེན་པའི་སྣང་བ་ཁྱད་པར་ཅན་སྒོམ་པ་ནི་དེའི་ཡན་ལག་ཡིན་ནོ།
ཡང་དེ་ཆོས་ཅན། ཁྱོད་ཀྱི་སྤང་བྱ་ཇི་ལྟར་འགོག་ཚུལ་ཡོད་དེ། རྟེན་དང་བརྟེན་པའི་དཀྱིལ་འཁོར་གསལ་
བཏབ་པའི་ཚེ་གསལ་གང་བཏབ་པ་བཞིན་དུ་ཤིན་ཏུ་གསལ་ཞིང་བརྟན་པའི་སྣང་བ་སྐྱེས་ནས་ཡིད་ངོའི་ཐ་
མལ་པའི་སྣང་བ་བཟློག་ཅིང་། དེ་དང་དེའི་ང་རྒྱལ་བཟུང་བའི་ཚེ་ཡིད་ངོའི་ཐ་མལ་བར་ཞེན་པའི་ང་རྒྱལ་
བཟློག་སྟེ་རྟེན་དང་བརྟེན་པ་ལྷའི་ང་རྒྱལ་དུ་འཕོ་བ་དེ་ཡིན་པའི་ཕྱིར་རོ། བསྐྱེད་རིམ་གྱི་ཐ་མལ་པའི་སྣང་
བ་དང་ཞེན་པའི་ང་རྒྱལ་འགོག་ཚུལ་ནི། འཇིག་རྟེན་ལས་འདས་པའི་ལམ་གྱིས་ས་བོན་སྤོང་བ་ལྟར་གཏན་
ལོག་ཏུ་སྤོང་བ་མིན་ཞིང་འཇིག་རྟེན་པའི་ལམ་གྱིས་ས་བོན་ཉམས་སྨད་ནས་སྤོང་པ་ལྟར་མངོན་གྱུར་སྤོང་
བའང་མ་ཡིན་ནོ། འོ་ན་ཇི་ལྟར་འགོག་པ་ཡིན་ཞེ་ན། གློ་བུར་བའི་འགལ་རྐྱེན་གཞན་མེད་པ་ན་རྟེན་དང་
བརྟེན་པའི་དཀྱིལ་འཁོར་དེ་དང་དེའི་ང་རྒྱལ་བཟུང་བའི་ཚེ་ཐ་མལ་བའི་ང་རྒྱལ་ལོག་ནས་ལྷའི་ང་རྒྱལ་བཅོས་
མིན་སྐྱེ་བ་དང་གསལ་སྣང་ཡང་དེ་ལྟར་བཅོས་མིན་སྐྱེ་ཞིང་། དེས་ཡིད་ངོའི་ཐ་མལ་བའི་སྣང་ཞེན་གཉིས་
བཟློག་པ་ལ་འགོག་པའི་དོན་དུ་གསུངས་པས་སོ། །དེས་ན་དོངས་པོ་ལ་ལྷར་མ་སོང་ཡང་ལྷའི་བཅོས་མིན་
གྱི་ང་རྒྱལ་སྐྱེས་ན་དེས་དགོས་པ་འགྲུབ་ལ་ཁྱད་པར་ཅན་གྱི་སྣང་བས་ཡིད་ཤེས་ཀྱི་ངོར་ཐ་མལ་བའི་སྣང་
བ་འགོག་པའི་ནུས་པ་ཐོབ་ནའང་དེས་དགོས་པ་འགྲུབ་པ་ཡིན་ནོ། ༈ གསུམ་པ་ལ་གསུམ། ཐུན་གྱི་
འགོར་ཇི་ལྟར་བྱ་བ། ཐུན་དངོས་གཞི་ལ་ཇི་ལྟར་བྱ་བ། ཐུན་གྱི་མཇུག་ཏུ་ཇི་ལྟར་བྱ་བའོ། དང་པོ་ནི།
བསྐྱེད་རིམ་སྒོམ་པའི་རྣལ་འབྱོར་པ་ཆོས་ཅན། གནས་གང་དུ་སྤྱོད་ལམ་ཇི་ལྟ་བུས་བསྒོམ་པ་ལ་འཇུག་
ཚུལ་ཡོད་དེ། ལས་དང་པོ་པས་ཡིད་དུ་འོང་ཞིང་བབ་རྟགས་ལེགས་པ་དང༌། དམ་པ་ཁྱད་པར་ཅན་གྱིས་
བྱིན་གྱིས་བརླབས་པའི་ཡུལ་དགེ་བར་སྒྲུབ་དགོས་པ་གང་ཞིག །དེའི་ཚེ་ལུས་གཙང་སྦྲ་དང་ལྡན་པས་ཆས་
སུ་ཞུགས་ཏེ་རོའི་གདན་ལ་དངོས་སུ་འདུག་པའམ་འདུག་པར་མོས་པའི་སྒོ་ནས་བདུད་རྩི་རིལ་བུས་ཁ་དག་
པར་བྱས་ཏེ་སྤྱོད་ལམ་ཚུལ་མཐུན་གྱིས་སྒོམ་པ་ལ་འཇུག་པ་ཡིན་པའི་ཕྱིར་ཏེ། འདུས་པའི་རྩ་རྒྱུད་ལས།
དགོན་པ་ཆེན་པོའི་ས་ཕྱོགས་སུ། མེ་ཏོག་འབྲས་བུ་སོགས་ཀྱིས་བརྒྱན། རི་བོ་དབེན་པའི་ས་ཕྱོགས་སུ།།
དངོས་གྲུབ་ཐམས་ཅད་བསྡུས་པ་བསྒྲུབ། ཅེས་དང་། མངོན་བརྗོད་བླ་མ་ལས། རི་སུལ་དང་ནི་རི་རྩེ་



{76 }
དང༌༑ ༑ཆུ་བོ་ཆེན་པོའི་ངོགས་དག་དང་། རྒྱ་མཚོ་ཆེན་པོའི་འགྲམ་དག་དང་། ཤིང་གཅིག་དང་ནི་དགེ་
བའི་གནས། །མ་མོའི་ཁྱིམ་མམ་དུར་ཁྲོད་དང༌། སྣ་ཚོགས་དབེན་པའི་ས་ཕྱོགས་སམ། །ལྷ་ཁང་ངམ་
ནི་མཆོད་རྟེན་ནམ། །ཁྱིམ་མམ་བཞི་མདོ་དག་ཏུ་ནི། སྒྲུབ་པ་པོ་ཡིས་སྦྱོར་བསྒྲུབས་ན། །འདོད་པ་ཀུན་
གྱི་འབྲས་བུ་སྟེར། །ཞེས་དང༌། ཡེ་ཤེས་ལྔ་ཡི་བདུད་རྩིས་ནི། ས་ནི་བྱུག་པ་བྱས་ནས་ཀྱང་། །བཟོད་
པར་བྱས་པའི་མེ་ཏོག་གིས། །འབད་པ་ཡིས་ནི་གཏོར་བར་བྱ། །ཞེས་དང་། འདུས་པའི་རྩ་རྒྱུད་ལས།
ས་ཕྱོགས་གཙང་ཞིང་རྣམ་པར་དབེན་པའམ། །རྒྱལ་ཉིད་སྐྱེས་ཞི་ཞི་བའི་གནས་དག་ཏུ། །གཤང་གཅི་
ཆུ་ལ་སོགས་པས་བྱུགས་པའམ། རྒྱལ་བ་མཆོད་ཕྱིར་རབ་ཏུ་བརྟག་པར་བྱ། །ཞེས་སོ། །སྒྲུབ་ཐབས་
སྒོམ་པའི་ཐོག་མར་ལྷར་བསྐྱེད་ནས་རྡོར་དྲིལ་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་དེ། སྒྲུབ་
ཐབས་ཀྱི་གོང་འོག་ཀུན་ཏུ་དམ་ཚིག་གསུམ་དང་མ་བྲལ་བ་ཅིག་དགོས་པའི་དྲན་པ་གསོས་པའི་ཆེད་ཡིན་
པའི་ཕྱིར། མཆོད་གཏོར་བྱིན་གྱིས་བརླབས་ཏེ་ཕྱོགས་སྐྱོང་སོགས་ལ་འབུལ་བ་ལ་ཆོས་ཅན། དགོས་པ་
ཡོད་དེ། སྒྲུབ་ཐབས་སྒོམ་པ་ལ་བགེགས་ཀྱི་བར་ཆད་མི་འབྱུང་བ་དང་མཐུན་རྐྱེན་ལེགས་ཚོགས་བསྒྲུབ་
པའི་དོན་དུ་འཕྲིན་ལས་བཅོལ་བའི་ཆེད་ཡིན་པའི་ཕྱིར། མགྲོན་རྣམས་སྐད་ཅིག་གིས་ལྷར་བསྐྱེད་པ་ལ་
ཆོས་ཅན། དགོས་པ་ཡོད་དེ། དེ་དག་ལ་ཕན་གདགས་པ་དང་ཕྱོགས་སྐྱོང་རྣམས་ལ་ཐ་མལ་གྱི་སྣང་ཞེན་
སྦྱང་བའི་ཆེད་ཡིན་པའི་ཕྱིར། ཕྱི་ནང་གི་མཆོད་རྫས་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་
དེ༑ ༈ བླ་མ་དང་དཀྱིལ་འཁོར་བའི་ལྷ་ཚོགས་མཆོད་པས་མཉེས་པར་བྱ་བ་དང་རང་ཉིད་ཀྱིས་འདོད་ཡོན་
གྱི་རང་བཞིན་ཤེས་པའི་སྒོ་ནས་ལོངས་སྤྱོད་པས་འབྲས་བུའི་ལོངས་སྤྱོད་ཡོངས་སུ་དག་པ་འགྲུབ་པའི་ལམ་
བྱེད་ཁྱད་པར་ཅན་དུ་འགྱུར་བའི་ཆེད་ཡིན་པའི་ཕྱིར། རྡོར་སེམས་བསྒོམ་བཟླས་བྱས་པ་ལ་ཆོས་ཅན།
དགོས་པ་ཡོད་དེ། སྡིག་ལྟུང་གི་འཕེལ་ཁ་གཅོད་ཅིང་དམ་ཚིག་ཉམས་ཆག་སྦྱོང་བ་དང་སྒྲུབ་ཐབས་སྒོམ་
པའི་ནང་གི་འགལ་རྐྱེན་སེལ་བའི་ཆེད་ཡིན་པའི་ཕྱིར། ཚོགས་ཞིང་གི་གཙོ་བོ་བླ་མ་ཆོས་ཅན། ཁྱོད་ཇི་
ལྟར་སྤྱན་དྲངས་པའི་ཚུལ་ཡོད་དེ། བླ་མ་ཤར་ཕྱོགས་ཀྱི་དུར་ཁྲོད་དུ་སེངྒེའི་ཁྲི་སྟེང་ན་བཞུགས་པ་དེ་སྤྱན་
འདྲེན་པའི་ཚུལ་ཞིག་དང་། གཙོ་བོའི་རིགས་བདག་གི་ཚུལ་དུ་སྤྱན་འདྲེན་པ་དང་། གཙོ་བོ་ཐ་མི་དད་



{77}
པའི་ཚུལ་གྱིས་སྤྱན་འདྲེན་པ་གསུམ་གང་རུང་གི་སྒོ་ནས་སྤྱན་འདྲེན་པ་ཡིན་པའི་ཕྱིར། གནས་གང་ནས་
སྤྱན་འདྲེན་ཚུལ་ཡང་ཡོད་དེ། ཆོས་སྐུ་བདེ་བ་ཆེན་པོ་རང་བཞིན་གྱི་གནས་ནས་ལོངས་སྐུའི་རྣམ་པར་སྤྱན་
འདྲེན་པ་དང་། ལོངས་སྐུ་རང་བཞིན་གྱི་གནས་ནས་སྤྲུལ་སྐུའི་རྣམ་པ་དང་། འོག་མིན་སོགས་གནས་
བྱེ་བྲག་པ་ནས་དང་། གནས་ངེས་པ་མེད་པ་མགྲོན་ཐབས་ཀྱི་ཚུལ་དུ་སྤྱན་འདྲེན་པ་སྟེ་དེ་གང་རུང་གི་གནས་
ནས་སྤྱན་འདྲེན་པ་ཡིན་པའི་ཕྱིར། བླ་མ་ཚོགས་ཞིང་གི་གཙོ་བོར་མཛད་པ་ལ་ཆོས་ཅན། དགོས་པ་ཡོད་
དེ༑ ༑ཐེག་པ་འདིར་བླ་མ་ནི་དངོས་གྲུབ་ཐམས་ཅད་ཀྱི་རྩ་བ་དང་བསོད་ནམས་ཀྱི་ཞིང་བླ་ན་མེད་པ་ཡིན་
པའི་རྒྱུ་མཚན་གྱིས་དེ་ལྟར་མཛད་པའི་ཕྱིར། ཚོགས་ཞིང་མཆོད་པ་ལ་ཆོས་ཅན། ཆོས་མཐུན་ཡུལ་དང་
དགོས་པ་བཞག་ཏུ་ཡོད་དེ། སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་
རྒྱུར་སྐྱེས་ནས་མྱོང་འགྱུར་གྱི་བསོད་ནམས་ཀྱི་ལས་གསོག་པ་དང་ཆོས་མཐུན་ཞིང་སྒྲུབ་ཐབས་སྒོམ་པའི་
མཐུན་རྐྱེན་བསོད་ནམས་ཀྱི་ཚོགས་བདེ་བླག་ཏུ་རྫོགས་པར་བྱ་བའི་ཆེད་ཡིན་པའི་ཕྱིར། ཚོགས་ཞིང་མཆོད་
པའི་རྗེས་སུ་ཇི་ལྟར་བྱ་ཚུལ་ཡོད་དེ། སྟོང་པ་ཉིད་ཀྱི་ངང་དུ་སྦྱངས་ནས་མི་དམིགས་པར་བསམ་པ་དང༌། །
རང་ལ་བསྟིམས་པས་བྱིན་གྱིས་བརླབས་པར་བསམ་པ་དང་། རང་གནས་སུ་གཤེགས་པར་ཚུལ་གསུམ་
ལས་གང་རུང་གཅིག་བྱ་དགོས་པའི་ཕྱིར་རོ། །འགལ་རྐྱེན་འགོག་པའི་ཆེད་དུ་བསྒོམ་རྒྱུའི་བསྲུང་འཁོར་
ལ་དབྱེ་ན། ཐུན་མོང་དང་ཐུན་མོང་མ་ཡིན་པའི་བསྲུང་འཁོར་གཉིས་ཡོད། ཐུན་མོང་བའི་བསྲུང་འཁོར་
ཆོས་ཅན། ཁྱོད་ཇི་ལྟར་བསྒོམ་ཚུལ་ཡོད་དེ། འོག་གཞི་ཐམས་ཅད་རྡོ་རྗེའི་ས་གཞི། ལོགས་ཐམས་
ཅད་རྡོ་རྗེའི་ར་བ། སྟེང་ཐམས་ཅད་རྡོ་རྗེའི་གུར། གུར་གྱི་འོག་ཏུ་རྡོ་རྗེའི་བླ་རེ་སྟེ་རྡོ་རྗེ་ཆེ་བའི་བར་མཚམས་
རྣམས་ཆུང་བས་གཏམས་ཏེ་སྲ་ཞིང་མཁྲེགས་པའི་རང་བཞིན་ཅན་གྱི་ཕྱི་རོལ་ཏུ་པདྨ་དང་འཁོར་ལོ་རླུང་
གིས་དུར་དང༌། མདའ་སོགས་མཚོན་ཆའི་ར་བ་ཕན་ཚུན་བསྣོལ་མར་འཁྱུག་ཅིང་རྒྱུག་པ་དང༌། དེའི་
ཕྱི་རོལ་ཏུ་མེ་ལྕེ་ཁ་དོག་སྣ་ལྔ་པ་རྩེ་མོ་རྣམས་ཕྱིར་འཕྲོ་ཞིང་རབ་ཏུ་འབར་བ་དབྱིབས་གྲུ་བཞིའམ་ཟླུམ་པོ་
གང་རིགས་སུ་བསྒོམ་པ་ཡིན་པའི་ཕྱིར། བརྟག་གཉིས་ལས། ཉི་དེར་ཧཱུྃ་བྱུང་སྣ་ཚོགས་རྡོ་རྗེ་དང་། རྡོ་
རྗེ་དེ་ཉིད་ཀྱིས་ནི་ར་བ་དང་། གུར་བཅིང་བ་ཡང་རྣམ་པར་བསམ་པར་བྱ། །ཞེས་དང་། བདེ་མཆོག་རྩ་



{78}
རྒྱུད་ལས། ར་བ་རྣམས་ནི་ཕྱོགས་སུ་དགོད། །འོག་ཏུ་མཚོན་ཆ་དགོད་པར་བྱ། །འཁོར་ལོར་གནས་
པའི་བདག་ཉིད་མཉམ། །སྟེང་དུ་མདའ་ཡི་དྲ་བ་བྱ། །མཁའ་སྤྱོད་དུ་ནི་གུར་བྱ་སྟེ། །དེ་དག་གིས་ནི་གོ་
ཚར་འགྱུར། །དེ་ལྟར་གོ་བགོས་སུམ་ཅུ་ནི། །རྩ་གསུམ་པས་ཀྱང་གཞིག་མི་ནུས། །ཞེས་སོ། །རྒྱ་
དཔངས་ཀྱི་ཚད་ལ་སྟེང་འོག་མིན་ནས་འོག་གཞི་རླུང་དཀྱིལ་ལ་ཐུག་པའི་བར་དང་། ཚངས་པའི་འཇིག་
རྟེན་ནས་གསེར་གྱི་ས་གཞི་ལ་ཐུག་པའི་བར་དང་། རྒྱུར་ཕྱིའི་ལྕགས་རི་ལ་ཐུག་པའི་བར་བསྒོམ་པར་གསུངས་
ཀྱང་༑ ༑དེ་ལྟར་མཐའ་གཅིག་ཏུ་ངེས་པ་མ་ཡིན་ཏེ། སྒྲུབ་པ་པོའི་བློ་ཡིས་ཇི་ཙམ་ལྕོགས་པ་དེ་ཙམ་དུ་
བསྒོམ་དགོས་པའི་ཕྱིར། ཐུན་མོང་བའི་བསྲུང་འཁོར་ཞེས་པའི་སྒྲ་བཤད་ཡོད་དེ། རྒྱུད་སྡེ་བཞི་ག་ལ་
ཡོད་པའི་དབང་གིས་ཐུན་མོང་བ་ཡིན་ལ། འཁོར་ལོའི་སྐད་དོད་གཅོད་པ་ལ་ཡང་འཇུག་པས། འགལ་
རྐྱེན་ལས་བསྲུང་ཞིང་གདོན་བགེགས་ཀྱི་འཚེ་བ་གཅོད་པར་བྱེད་པས་ན་བསྲུང་འཁོར་ཞེས་བྱའོ། །ཐུན་
མོང་མ་ཡིན་པའི་བསྲུང་འཁོར་ཆོས་ཅན། ཁྱོད་ལ་བཀའི་འཁོར་ལོ་ཞེས་པའི་རྒྱུ་མཚན་ཡོད་དེ། གཙོ་
བོའི་བཀའི་ཡིས་ཁྲོ་བོ་རྣམས་ལས་ལ་བསྐུལ་ཏེ་བྱ་བ་མཛད་པས་དེ་ལྟར་བརྗོད་པས་དེ་ལྟར་བརྗོད་པའི་ཕྱིར།
བཀས་ཇི་ལྟར་བསྐུལ་ཚུལ་ཡོད་དེ། ཆར་འབེབས་པར་འདོད་ན། རང་ཉིད་གཙོ་བོའི་ང་རྒྱལ་གྱིས་སྟོབས་
པོ་ཆེ་ལ་བོས་ཏེ་ཀླུ་རྣམས་བསྐུལ་ལ་ཆར་ཕོབ་ཅིག་ཅེས་བཀའ་བསྒོས་པས། སྟོབས་པོ་ཆེའི་སྤྲུལ་པ་གཉིས་
པ་ཞིག་ཆར་འབེབས་པའི་ལས་མཛད་པ་ལྟ་བུ་དེ་ཡིན་པའི་ཕྱིར། འཁོར་ལོ་རྩིབས་བཅུ་དང་ཁྲོ་བོ་རྣམས་
ཇི་ལྟར་བསྒོམ་ཚུལ་ཡོད་དེ། མདུང་སྦུབས་སྟོང་སོ་གཉིས་མ་གཉིས་ཀྱི་སྦུབས་ཁ་སྤྲད་པའི་མཚམས་སུ་
ཨ་ལོང་སྒོར་མོ་འདྲ་བ་ཞིང་གི་ཕྱོགས་མཚམས་བརྒྱད་ནས་ཤིན་ཏུ་རྣོ་བའི་མཚོན་ཆའི་འཁོར་ལོ་བརྒྱད་གཡས་
བསྐོར་དུ་མགྱོགས་པར་འཁོར་བ་དང་། མངལ་ནས་འབྱིན་པའི་ཁྲོ་བོ་རྣམས་རང་རང་གི་ཕྱོགས་བཟུང་
སྟེ་མི་གཡོ་བར་གནས་པའི་ཚུལ་དུ་བསྐྱེད་ཅིང་བསྒོམ་པ་ཡིན་པའི་ཕྱིར། འདུས་པའི་རྒྱུད་ཕྱི་མ་ལས། ཀུན་
ནས་སེར་བའི་འཁོར་ལོ་ནི། །རྩིབས་བཅུ་ལྟེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་
ཤེས་བདག་ཉིད་བཅུ་ལས་བྱུང་། །འགོག་པའི་རྡོ་རྗེ་བསྒོམ་བྱ་ཞིང་། །མཆོག་ཏུ་མཛེས་པ་བསྒྲུབ་པར་
བྱ༑ ༑རྡོ་རྗེ་འབར་བའི་སྤྲིན་སྤྲོས་པས། །མི་གཡོ་བ་དང་མཚུངས་པར་འཁོར། །ཞེས་སོ། །བཀུག་པའི་



{79 }
བགེགས་ལ་ཕུར་བུ་བཏབ་སྟེ་ལུས་ངག་ཡིད་གསུམ་གཡོ་འགུལ་མེད་པར་འོད་གསལ་དུ་བཅུག་པ་ལ་དགོས་
པ་ཡོད་དེ། བགེགས་རྣམས་ལ་ཐ་མལ་གྱི་སྣང་ཞེན་སྦྱང་བ་དང་རྒྱུད་བྱིན་གྱིས་བརླབས་ཏེ་ཕན་གདགས་
པར་བྱ་བའི་ཆེད་ཡིན་པའི་ཕྱིར། གྲུབ་ཆེན་དྲིལ་བུ་པས། ཐོ་བས་བརྡུངས་ཏེ་ཕུར་བུས་བཏབ། །བགེགས་
རྣམས་རྫོགས་པའི་བྱང་ཆུབ་འགྱུར། །ཞེས་སོ། །ཐུན་མོང་མ་ཡིན་པའི་བསྲུང་འཁོར་ཞེས་པའི་སྒྲ་བཤད་
ཡོད་དེ། རྒྱུད་སྡེ་འོག་མ་གསུམ་དུ་མ་ཟད་རྣལ་འབྱོར་བླ་མེད་ཕེལ་ཆེར་ལ་མེད་པས་ཐུན་མོང་མིན་པ་དང་།
ཕྱིར་བཟློག་པ་དང་བསྒྲུབ་བྱ་སྦ་བ་སོགས་ཀྱི་སྒོ་ནས་བསྲུང་ཞིང་བགེགས་རྣམས་བཀུག་སྟེ་འཁོར་ལོའི་རྩིབས་
ལ་གཅོད་ཅིང་རློག་པར་བྱེད་པས་ན་བསྲུང་འཁོར་རོ། །ཆོ་ག་ཉེར་བསྡུ་བྱས་པའི་སྐབས་སུ་བསྲུང་འཁོར་
བསྡུ་བ་དང་མི་བསྡུ་བའི་ཕྱག་ལེན་གཉིས་ལས་གང་གི་རྗེས་སུ་འབྲང་ཞེ་ན། བསྙེན་པ་སོགས་ཀྱི་སྐབས་
ཡིན་ན་བསྲུང་འཁོར་མི་བསྡུ་བ་ལེགས་ཏེ། བགེགས་ཀྱི་བར་ཆད་དང་འཚུབ་སོགས་མི་འབྱུང་བའི་ཐབས་
བླ་ན་མེད་པ་ཡིན་པའི་ཕྱིར་རོ། །དེ་ལས་གཞན་པའི་སྐབས་སུ་ལས་དང་པོ་བ་བསྲུང་འཁོར་ཡང་བསྡུ་དགོས་
ཏེ༑ ༑རང་ཅག་རྣམས་ཀྱི་བློས་བསྲུང་འཁོར་རྒྱ་ཆེ་བར་བསྒོམ་མི་ནུས་པས་བསྒོམ་བྱ་རྒྱ་ཆུང་ལ་འགྲོ་འདུག་
གི་སྤྱོད་པ་རྒྱ་ཆེ་ཞིང་མོས་པ་དྲན་པ་ཙམ་ཡང་ཤིན་ཏུ་དཀའ་བས་བསྒོམ་པའི་བསྲུང་འཁོར་ལས་རྒྱང་རིང་
དུ་འགྲོ་བ་ཡོད་པའི་ཕྱིར། །དེ་འདྲ་ཡོད་པའི་དབང་ལས་བསྲུང་འཁོར་ཀྱང་བསྡུས་ཏེ་རང་ལ་ཐིམ་པས་
བྱིན་གྱིས་བརླབས་པར་བསམ་ན་ལེགས་ཀྱི། བསྲུང་འཁོར་ཕྱོགས་གཅིག་དང་རང་ཉིད་ཕྱོགས་གཅིག་
ཏུ་གནས་པ་ལ་དོན་མེད་པར་མ་ཟད་དགོས་པའི་དུས་སུ་ལས་བཅོལ་ཏེ་བསྲུང་བཟློག་གི་ལས་མཛད་བཞིན་
དུ་རྒྱང་སྐྱུར་བྱེད་པ་ལྷ་སྤོང་བའི་ཉེས་དམིགས་ཆེན་པོ་འབྱུང་བའི་ཕྱིར། དེས་ན་རྒྱུན་གྱི་ཉམས་ལེན་དུ་
མངོན་རྟོགས་ཐུན་རེ་ཙམ་སྒོམ་པ་རྣམས་ཀྱིས་ཉེར་བསྡུ་སྐབས་བསྲུང་འཁོར་བསྡུས་པ་ཉིད་དགོས་པ་ཆེ་
བར་ཡོད་དོ། ༈ །གཉིས་པ་ལ་བཞི། གང་སྦྱང་བ་གཞིའི་སྐུ་གསུམ། གང་གིས་སྦྱོང་བ་སྐུ་གསུམ་ལམ་
ཁྱེར་གྱི་རྣམ་གཞག །ཚུལ་ཇི་ལྟར་སྦྱོང་བ་ཏིང་ངེ་འཛིན་རྣམ་གསུམ་འཕྲོས་དང་བཅས་པ། བསྐྱེད་རིམ་
ཕྲ་རགས་ཀྱི་དམིགས་པ་དངོས་བཤད་པའོ། །དང་པོ་ནི། རིམ་གཉིས་ཀྱི་ལམ་ཉམས་སུ་བླང་བ་ལ་སྔོན་
དུ་སྦྱང་གཞི་ལེགས་པར་ངོས་ཟིན་པ་ཤིན་ཏུ་གལ་ཆེ་བས་མདོ་ཙམ་བརྗོད་ན། འདས་པ་དང༌། མ་འོངས་



{80}
པ་དང༌། ད་ལྟར་བྱུང་བའི་སངས་རྒྱས་ཐམས་ཅད་མིའི་བདག་ཉིད་ཀྱི་སྲིད་པར་ཞུགས་ཏེ་ཐམས་ཅད་མཁྱེན་
པའི་གོ་འཕང་གི་དངོས་གྲུབ་བརྙེས་པ་དང་ལྡན་པར་འགྱུར་རོ། །རྒྱུ་དེས་ན་མིའི་སྲིད་པ་སྐྱེ་བའི་རིམ་པ་
བསྟན་ཏོ། །ཞེས་པ་ལྟར། སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་པའི་རྟེན་མཆོག་ཏུ་གྱུར་པ་ལ་
འཛམ་བུ་གླིང་གི་མིའི་རྟེན་ཁོ་ན་དགོས་པར་གསུངས་ཤིང་། དེའི་རྒྱུ་མཚན་ཡང་ཚེ་དེ་ལ་བསགས་པའི་
ལས་ཚེ་དེ་ལ་འབྲས་བུ་སྨིན་དགོས་པ་དང་དབང་པོ་གཉིས་སྦྱོར་ལ་བརྟེན་ནས་བདེ་ཆེན་ལམ་དུ་བྱེད་ནུས་
པའི་ཁྱད་ཆོས་གཉིས་དང་ལྡན་པ་ཞིག་དགོས་པའི་གནད་ཀྱིས་ཡིན་ནོ། །དེ་ཡང་གླིང་གཞན་གསུམ་ན་ཁམས་
དཀར་དམར་གྱི་འདུ་འཕྲོད་ཡོད་ཀྱང་ལོངས་སྤྱོད་ཀྱི་ས་ཡིན་པས་དགེ་སྡིག་ལ་བྱེ་བྲག་འབྱེད་པའི་རྣམ་དཔྱོད་
མེད་ཅིང་བླུན་པ་དང་རྨོངས་པ་ཤ་སྟག་ཡིན་ཞིང་མཐོང་ཆོས་ཚེ་འདི་ལ་མྱོང་བ་མེད་པའང་ཡིན་ཏེ། སྡོམ་
འབྱུང་ལས། ཤར་གྱི་ལུས་འཕགས་བ་ལང་སྤྱོད། །དེ་བཞིན་བྱང་གི་སྒྲ་མི་སྙན། །གླིང་གསུམ་པོ་ཡི་མི་
རྣམས་ནི། །ལོངས་སྤྱོད་ཆེན་པོས་ཡང་དག་འཚོ། །རྣམ་རྟོག་མེད་ཅིང་རྣམ་དཔྱོད་མེད། །བླུན་རྨོངས་
བྱེ་བྲག་མི་ཕྱེད་པའོ། །ཞེས་སོ། །དེ་ལས་གཞན་གྱི་ལུས་རྟེན་འདོད་ལྷ་པ་རྣམས་ལ་དབང་པོ་གཉིས་སྤྱོད་
ལ་བརྟེན་པའི་ཁམས་དཀར་དམར་གྱི་འདུ་འཕྲོད་མེད་ཅིང་། གོང་མའི་རྟེན་ལ་ཕོ་མོའི་དབང་པོ་ཙམ་ཡང་
མེད་ན་འདུ་འཕྲོད་ལྟ་ཅི་སྨོས། ངན་སོང་གསུམ་ནི་སྔགས་ཀྱི་ལམ་གྱི་རྟེན་རྣམ་དག་ཏུ་ཡང་མི་རུང་བའི་
ཕྱིར༑ ༑དེས་ན་འཛམ་བུ་གླིང་པ་ནི། སྡོམ་འབྱུང་ལས། འཛམ་བུ་གླིང་རྣམས་ལེགས་སྐྱེས་པའི། །ལས་
ཀྱི་ས་པར་རབ་ཏུ་གྲགས། །ལེགས་པར་བྱས་དང་ཉེས་བྱས་ལས། །མཆོག་དང་འབྲིང་དང་ཐ་མ་ཡི།
སྐྱེ་བ་སྔ་མའི་རྣམ་སྨིན་འདིར། །སྐྱེ་བོ་ཀུན་ལ་མཐོང་བར་འགྱུར། །ཞེས་རང་ཅག་མི་ཡི་ལུས་རྟེན་འདི་
ཁམས་དྲུག་དང་ལྡན་ཞིང་ཚེ་སྟོད་ལ་བསགས་པའི་ལས་ཀྱི་རྣམ་སྨིན་ཚེ་སྨད་ལ་སྨིན་ཅིང་མྱོང་བར་འགྱུར་
བས་ལས་ཀྱི་ས་པར་གྲགས་པ་དང་། ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་འཛམ་བུ་གླིང་
ཁོ་ནར་བཞུགས་ནས་སྒྲུབ་པ་པོའི་རྒྱུད་བྱིན་གྱིས་རློབ་པ་དང་ལམ་སྒྲུབ་པའི་གྲོགས་མཛད་པ་སོགས་ཞིང་གི་
མཐུ་ཤིན་ཏུ་ཆེ་བ་དང༌། སྒོ་སྣ་ཚོགས་ནས་སྡུག་བསྔལ་མང་པོ་གཟིར་བས་ཡིད་འབྱུང་གི་ཞེན་ལོག་སྐྱེ་སླ་
ཞིང་ཆོས་སྒྲུབ་པ་ལ་མཐུན་རྐྱེན་ཚང་ཞིང་བླང་དོར་ལ་བློ་མིག་གསལ་བར་ཕྱོགས་ནུས་པ་དང༌། ཁྱད་པར་



{81}
སྟོན་པ་སྐུ་དྲིན་ཅན་གྱིས་རང་གི་ཕྱག་མཚན་དུ་བཞེས་ཏེ་མདོ་དང་སྔགས་ཀྱི་བསྟན་པོའི་སྙིང་པོ་ཁྱབ་གདལ་
དུ་སྤེལ་བར་མཛད་ཅིང་། སངས་རྒྱས་གཉིས་པ་དཔལ་མགོན་པོ་ཀླུ་སྒྲུབ་ཡབ་སྲས་སོགས་འཕགས་ཡུལ་
གྱི་གྲུབ་ཆེན་རྣམས་དང་། ཇོ་བོ་རྗེ་དཔལ་ལྡན་ཨ་ཏི་ཤ་སོགས་དམ་པ་རྣམས་ཀྱི་བཀའ་དྲིན་ལ་བརྟེན་ནས་
མདོ་སྔགས་ལམ་གྱི་བརྒྱུད་པ་དྲོད་མ་ཡལ་བར་བྱིན་རླབས་ཀྱི་ན་བུན་ཁྲིགས་སེ་ཡོད་པ་དང་། ལྷག་ཏུ་ཁམས་
གསུམ་འགྲོ་བའི་བླ་མ་རྒྱལ་བ་འཇམ་དཔལ་སྙིང་པོའི་ཐུགས་བཅུད་དྲི་མ་མེད་པ་དབེན་ས་སྙན་བརྒྱུད་དང་
སྲད་བརྒྱུད་སྙན་བརྒྱུད་ཅེས་སྐལ་ལྡན་སྟན་ཐོག་གཅིག་ཏུ་ཟུང་འཇུག་འགྲུབ་པར་བྱེད་པའི་མདོ་སྔགས་གདམས་
པའི་སྙིང་བཅུད་དེ་འདྲ་བ་དང་དངོས་སུ་མཇལ་ཏེ་ལག་ལེན་བྱེད་རྒྱུ་ཡོད་པ་འདི་ལ་བསམ་ན། སྙིགས་དུས་
ཀྱི་ཚེ་ཐུང་གཅིག་ལ་འཚང་རྒྱ་བའི་གང་ཟག་ཡིན་ན། འཛམ་བུ་གླིང་པའི་མི་ཡིན་པའི་ཁྱབ་ཅེས་གསུངས་
པའི་རྒྱུ་མཚན་ཡང་གོ་ནུས་སོ། །ད་ནི་སྦྱང་གཞི་དངོས་ལ། འབྲས་བུའི་སྐུ་གསུམ་མངོན་དུ་བྱས་པ་ལ་
ལམ་དུས་ཀྱི་སྐུ་གསུམ་འགྲུབ་དགོས། དེ་ལ་བཞིའི་སྐུ་གསུམ་ཤེས་དགོས་པའི་གནད་ཀྱིས། རྗེ་བླ་མས་
རྣམ་གཞག་རིམ་པའི་རྣམ་བཤད་དུ་ཞིབ་པར་གཏན་ལ་ཕབ་པར་མཛད་དོ། །དེས་ན་བློ་གྲོས་དང་ལྡན་པ་
རྣམས་ཀྱིས་དེར་ཞིབ་རྟོག་མཛད་ནས་ངེས་པར་བྱའོ། །འདིར་རང་ཅག་འཛམ་བུ་གླིང་པའི་མི་རྣམས་མངལ་
ལས་སྐྱེས་ཤིང་། ཕ་ལས་ཐོབ་པའི་རྐང་རུས་ཁམས་གསུམ། མ་ལས་ཐོབ་པའི་ཤ་ཁྲག་པགས་གསུམ་
སྟེ་དྲུག་གམ། ས་ཆུ་མེ་རླུང་ནམ་མཁའ་ཡེ་ཤེས་ཀྱི་ཁམས་དྲུག་ལྡན་པ་ཞིག་རིམ་གྱིས་འཆི་བའི་འཆི་བ་
འོད་གསལ་མངོན་དུ་བྱེད་ཚུལ་ནི། ཕུང་པོ་ལྔ་དང་ཁམས་བཞི་དང་སྐྱེ་མཆེད་དྲུག་དང་ཡུལ་ལྔ་དང་གཞི་
དུས་ཀྱི་ཡེ་ཤེས་ལྔ་སྟེ་རགས་པ་ཉེར་ལྔ་ཐིམ་དགོས་ཤིང༌། ཐིམ་ཞེས་པའི་དོན་ཡང་རྟེན་དང་ལས་བྱེད་པའི་
ནུས་པ་ཁྲིག་གེ་ཟད་པ་ལ་བཤད་པས། ཐོག་མར་གཟུགས་ཕུང་ཐིམ་པའི་ཕྱི་རྟགས་སུ་ལུས་ཉམས་ཆུང་ཞིང་
ཡན་ལག་ཐམས་ཅད་སྔར་ལས་ཕྲ་རུ་འགྲོ་བ་དང་། གཞི་དུས་ཀྱི་མེ་ལོང་ཡེ་ཤེས་ཐིམ་པས་མིག་མི་གསལ་
བར་རབ་རིབ་ཏུ་འགྲོ། ས་ཁམས་ཐིམ་པས་ལུས་ས་ལ་བྱིང་བ་སྙམ་པའི་ཉམས་བྱུང་ཞིང་ལུས་ཐམས་ཅད་
སྐམས་པ་དང་ཡན་ལག་རྣམས་ལྷོད་ལྷོད་པོར་འགྲོ། མིག་དབང་ཐིམ་དུས་སུ་མིག་འབྱེད་འཛུམས་མི་ནུས།
ཡུལ་གཟུགས་སྟེ་རང་གི་ལུས་ཀྱི་གཟུགས་ཐིམ་པས་ལུས་ཀྱི་བཀྲག་མདངས་ཡལ་ཞིང་ཉམས་སྟོབས་ཟད་



{82}
པར་འགྱུར་རོ། །དེ་ལྔ་ཐིམ་བཞིན་པའི་ནང་རྟགས་སུ་ཡིད་ངོའི་ཉམས་འཆར་ལ་སྨིག་སྒྱུ་ལྟ་བུའི་སྣང་བ་
འབྱུང་ངོ་། །དེའི་རྗེས་སུ་ཚོར་ཕུང་ཐིམ་པའི་ཕྱི་རྟགས་སུ་རླུང་མཁྲིས་བད་ཀན་འདུས་པ་སོགས་ལ་བརྟེན་
པའི་དབང་ཤེས་འཁོར་གྱི་ཚོར་བ་བདེ་སྡུག་བཏང་སྙོམས་གསུམ་མི་དྲན། མཉམ་ཉིད་ཡེ་ཤེས་ཐིམ་དུས་
ཡིད་ཤེས་འཁོར་གྱི་ཚོར་བ་བདེ་སྡུག་བཏང་སྙོམས་གསུམ་མི་དྲན། ཆུ་ཁམས་ཐིམ་པས་མཆུ་དང་ལྕེ་སོགས་
སྐམས་ཤིང་རང་གི་ལུས་ལ་ཁུ་རྡུལ་གཅིན་དང་ཁ་ཆུ་སོགས་སྐམ་པ་དང་སོ་ལ་དྲེག་པ་ཆགས། རྣ་དབང་
ཐིམ་པས་སྣ་སྒོར་རླུང་ཕྱིར་རིང་ལ་དྲག་ཏུ་རྒྱུ་ཞིང་ནང་དུ་སྡུད་དཀའ། ཡུལ་དྲི་ཐིམ་པས་རང་གི་ལུས་
ཀྱི་དྲི་ཚོར་མི་ནུས། དེ་རྣམས་ཐིམ་བཞིན་པའི་ནང་རྟགས་སུ་མཁའ་སྣང་མེ་ཁྱེར་ལྟ་བུའི་སྣང་བ་འབྱུང་
ངོ་༑ ༑དེ་ནས་འདུ་བྱེད་ཀྱི་ཕུང་པོ་ཐིམ་པའི་ཕྱི་རྟགས་སུ་ལུས་ཀྱི་བྱ་བ་བསྒུལ་བསྐྱོད་སོགས་ཐམས་ཅད་
ལ་འཇུག་པར་མི་ནུས། བྱ་གྲུབ་ཡེ་ཤེས་ཐིམ་པས་འཇིག་རྟེན་པའི་ཕྱིའི་བྱ་བ་དང་དགོས་པགང་ཡང་མི་
དྲན༑ ༑རླུང་ཁམས་ཐིམ་པས་རླུང་བཅུ་རང་རང་གི་གནས་ནས་སྙིང་གར་འཕོ་བས་ཕྱིའི་དབུགས་ཀྱི་རྒྱུ་
བ་འཆད། ལྕེ་དབང་ཐིམ་པས་ལྕེ་སྦོམ་ཞིང་ཐུང་ལ་ལྕེའི་རྩ་སྔོན་པོར་འགྱུར། ཡུལ་རོ་ཐིམ་པས་རོ་དྲུག་
མི་ཚོར། འདུ་བྱེད་ཀྱི་ཕུང་པོ་ཐིམ་པས་ལུས་དབང་ཡང་ཐིམ་ཞིང་། རེག་བྱའི་བྱ་བ་བྱེད་པའི་ཡན་ལག་
གི་རླུང་ངེས་པར་རྒྱུ་བ་ཐིམ་པས་ཡུལ་རེག་བྱ་ཡང་ཐིམ་དགོས་པས་རེག་བྱ་འཇམ་རྩུབ་བར་མ་གང་ཡང་
མི་མྱོང་ངོ༌། །རྣམ་ཤེས་ཀྱི་སྐབས་སུ་སྐབས་གཞན་བཞིན་དུ་ཕུང་པོ་སོགས་ལྔ་མི་སྟོན་པ་ཅི་ཡིན་ཞེ་ན། རྣམ་
ཤེས་ཀྱིས་བསྡུས་པ་ལྔ་ནི། རྣམ་པར་ཤེས་པའི་ཕུང་པོ། ཆོས་དབྱིངས་ཡེ་ཤེས། ནམ་མཁའི་ཁམས།
ཡིད་ཀྱི་དབང་པོ། ཆོས་ཀྱི་སྐྱེ་མཆེད་དང་ལྔ་ཡིན་ལ། དེ་ལས་ཆོས་དབྱིངས་ཡེ་ཤེས་ནི་སྒོ་གསུམ་གྱི་སྒྲིབ་
པ་ཡོངས་སུ་དག་ཅིང་ལས་ཉོན་ལས་གྲོལ་ཏེ་དགེ་བ་དང་མི་དགེ་བའི་རྣམ་རྟོག་གི་བག་ཆགས་སྦྱངས་པ་ལ་
སྤྱོད་བསྡུས་ལས་གསུངས་པ། སྐབས་འདིར་ཚང་བ་མེད་ཀྱང་ལས་ཉོན་ཡོངས་སུ་སྦྱོང་བའི་རྣམ་ཤེས་
ཡོད་པས་ཚང་ལ། ནམ་མཁའ་ལ་གཉིས་ལས་བུ་ག་ནམ་མཁའ་ནི་གཟུགས་ཀྱི་སྐྱེ་མཆེད་ཡིན་པས་ལྔ་ཚན།
དང་པོའི་སྐབས་སོང་ཟིན་ལ། འདུས་མ་བྱས་ཏེ་རྒྱན་ནམ་མཁའ་ནི་ཐིམ་ནས་འགྲོ་རྒྱུ་མེད་པའི་དབང་གིས་
ཐིམ་རིམ་ཁོངས་སུ་མི་གཏོགས་པས་འདིར་མ་བཤད་དོ། །ཡུལ་ཆོས་ཀྱི་སྐྱེ་མཆེད་ཀྱི་ཚོར་བ་འདུ་ཤེས་



{83}
འདུ་བྱེད་ཀྱི་ཕུང་པོ་གསུམ་ནི་སྔར་བཤད་ཟིན་ལ། ནམ་མཁའ་ལ་སོགས་པའི་འདུས་མ་བྱས་ཀྱི་ཆོས་རྣམས་
སྔར་བཤད་པ་ལྟར་ཡིན་པས་ཆོས་ཀྱི་ཁམས་ནི་འོད་གསལ་དུ་ཐིམ་པར་འགྱུར་བའི་ཁོངས་སུ་མ་བགྲངས་
སོ༑ ༑རྗེ་བླ་མའི་རྣམ་གཞག་རིམ་པའི་རྣམ་བཤད་དུ། ཕུང་སོགས་དང་པོ་བཞི་འོད་གསལ་དུ་ཞུགས་
པའི་རྟགས། ལྷག་མ་འོད་གསལ་དུ་འཇུག་པའི་རིམ་པའོ། །ཞེས་ས་བཅད་མཛད་པའི་རྒྱུ་མཚན་ཡང་
འདི་ཡིན་ཏེ། ཕུང་སོགས་དང་པོ་བཞི་ལ། རྒྱུད་རྡོར་ཕྲེང་བ་ལས། གཟུགས་ཕུང་གཏོགས་དང་མེ་ལོང་
དང་༑ ༑ས་ཁམས་མིག་གི་དབང་པོ་དང་། །གཟུགས་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་
དག་ལྡན། །ཚོར་བའི་ཕུང་པོ་མཉམ་ཉིད་དང་། །ཆུ་ཁམས་རྣ་བའི་དབང་པོ་དང་། །སྒྲ་དང་རྣམ་ལྔར་
གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །འདུ་ཤེས་སོ་སོར་རྟོག་པ་དང་། །བྱིན་ཟ་སྣ་ཡི་དབང་པོ་
དང༌༑ ༑དྲི་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །འདུ་བྱེད་བྱ་བ་སྒྲུབ་པ་དང་།
རླུང་ཁམས་ལྕེ་ཡི་དབང་པོ་དང༌། །རོ་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །ཞེས་
པ་ལྟར། །གཟུགས་ནི་ཁ་དོག་དང་དབྱིབས་ཀྱི་གཟུགས་ཡིན་ལ། གཟུགས་ཕུང་གཏོགས་པ་ནི་འདི་རྣམས་
རྣམ་སྣང་གི་རིགས་ཅན་ཡིན་པའི་དོན་ཏེ་ཚོར་ཕུང་སོགས་ལའང་སྦྱར་རོ། །མེ་ལོང་ཡེ་ཤེས་ནི་མེ་ལོང་
ལ་གཟུགས་བརྙན་སྣང་བ་བཞིན་དུ་ཡུལ་རྣམས་དུས་གཅིག་ཏུ་གསལ་བར་སྣང་བའི་ཤེས་པ་ཞིག་ལ་སྤྱོད་
བསྡུས་ལས་གསུངས། ཡུལ་གཟུགས་ནི་རང་གི་ལུས་ཀྱི་གཟུགས་ཡིན་གྱི་རྒྱུད་ཀྱིས་མ་ཟིན་པའི་ཕྱི་རོལ་
གྱིས་གཟུགས་མིན་ནོ། །རྣམ་པ་ལྔ་ནི་གཟུགས་ཕུང་གི་རིགས་ཀྱིས་བསྡུས་པའི་ཆོས་ལྔ་སྟེ། གཟུགས་ཕུང་།
གཞི་དུས་ཀྱི་མེ་ལོང་ཡེ་ཤེས། སའི་ཁམས། མིག་དབང༌། རང་རྒྱུད་ཀྱིས་བསྡུས་པའི་གཟུགས་རྣམས་
སོ༑ ༑དེར་མ་ཟད་རྣམ་ཤེས་ཀྱིས་བསྡུས་པའི་བུ་ག་ནམ་མཁའི་ཁམས་ཀྱང་ཡུལ་གཟུགས་འདིར་སྡུད་དོ།
ཚོར་བ་ལ་ལུས་ཅན་རྣམས་ཀྱི་ཚོར་བ་ནི་དབང་ཤེས་ཀྱི་ཚོར་བ་བདེ་སྡུག་གཏང་སྙོམས་གསུམ་དང་ཡིད་ཅན་
གྱི་ཚོར་བ་ནི་ཡིད་ཤེས་ཀྱི་ཚོར་བ་བདེ་སྡུག་བཏང་སྙོམས་གསུམ་ཡིན་ནོ། །མཉམ་ཉིད་ཡེ་ཤེས་ནི་རྐང་མེད་
དང་རྐང་གཉིས་ལ་སོགས་པའི་སེམས་ཅན་རྣམས་སེམས་ཙམ་མོ་ཞེས་རྣམ་པ་གཅིག་ཏུ་རྟོགས་པ་ལ་སྤྱོད་
བསྡུས་ལས་གསུངས། ཡུལ་སྒྲ་ནི་རང་གི་ལུས་ཀྱི་སྒྲ་སྟེ་རྣ་བའི་འུར་སྒྲའོ། །རྣམ་པ་ལྔ་ནི་སྔར་གྱི་རིགས་



{{84}
འགྲེ་ལ་སྦྱར་བས་གོ་སླ་ལ། ཆོས་ཀྱི་སྐྱེ་མཆེད་ཀྱི་ཚོར་བ་འདུ་བྱས་ཀྱང་འདིར་སྡུད་དོ། །འདུ་ཤེས་ནི་
རྐང་གཉིས་ལ་སོགས་པའི་སེམས་ཅན་གྱི་དོན་རྣམས་སོ་སོར་དཔྱོད་པའི་ཤེས་པ་ལ་སྤྱོད་བསྡུས་ལས་གསུངས།
སོར་རྟོག་ཡེ་ཤེས་ནི་དགྲ་གཉེན་བར་མའི་སེམས་ཅན་རྣམས་ཀྱི་མིང་སོ་སོར་དྲན་པའི་ཤེས་པའོ། །ཡུལ་
དྲི་ནི་རང་གི་ལུས་ཀྱི་དྲི་ཡིན་ལ། ཆོས་ཀྱི་སྐྱེ་མཆེད་ཀྱི་འདུ་ཤེས་འདུ་བྱས་རྣམས་འདིར་སྡུད་དོ། །འདུ་
བྱེད་ནི་ལུས་ཀྱི་བྱ་བ་བསྒུལ་བསྐྱོད་སོགས་ཡིན་ལ། བྱ་བ་སྒྲུབ་པའི་ཡེ་ཤེས་ནི་འཇིག་རྟེན་པའི་ཕྱིའི་བྱ་བ་
དང་དགོས་པ་སོགས་སྒྲུབ་པའི་ཤེས་པ་ཡིན་ནོ། །ཡུལ་རོ་ནི་རང་རྒྱུད་ཀྱིས་བསྡུས་པའི་རོ་དྲུག་གོ །སྐབས་
འདིར་ལུས་དབང་ཡུལ་རེག་བྱ་ཡང་ཐིམ་དགོས་ཤིང་། ཆོས་ཀྱི་སྐྱེ་མཆེད་འདུ་བྱེད་འདུ་བྱས་རྣམས་ཀྱང་
འདིར་སྡུད་དོ། །འབྱུང་བ་བཞི་ཐིམ་ཚུལ་ནི། ས་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་ཉམས་ནས་
ཆུ་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་གསལ་དུ་སོང་བ་ལ་ས་ཆུ་ལ་ཐིམ་ཞེས་བཤད་པས། འབྱུང་
བ་སྔ་མའི་རང་རང་གི་རྣམ་ཤེས་ཀྱི་རྟེན་བྱེད་པའི་ནུས་པ་བསྡུས་པ་ན། ཕྱི་མའི་ནུས་པ་ཇེ་གསལ་དུ་སོང་
བ་ལ་གོ་བར་བྱ་ཡི། འབྱུང་བ་སྔ་མ་དེ་ཕྱི་མའི་རང་བཞིན་དུ་སོང་བ་ག་ལ་ཡིན་ནོ། །དེ་ལྟར་ཕུང་སོགས་་
དང་པོ་བཞི་ལ་ཕུང་པོ་ཡེ་ཤེས་ཁམས་དབང་པོ་ཡུལ་ཏེ་ལྔ་ཚན་རེར་བྱས་པའི་སྒོ་ནས་རགས་པ་ཉི་ཤུའི་ཐིམ་
ཚུལ་བཤད་པ་ན། རྣམ་ཤེས་ཀྱིས་བསྡུས་པ་ལྔའི་ནམ་མཁའི་ཁམས་དང་། ཡུལ་ཆོས་ཀྱི་སྐྱེ་མཆེད་འདུ་
བྱས་རྣམས་ཀྱང་དེར་བསྡུས་པ་ཡིན་པས་རྣམ་ཤེས་ཀྱི་ཕུང་པོའི་སྐབས་སུ་བསྡུས་པའམ་ལྔ་ཚན་མི་གསུངས་
པ་ཡིན་ནོ། །འོ་ན་ཨ་ཀྱཱ་ཡོངས་འཛིན་རིན་པོ་ཆེའི་གཞིའི་སྐུ་གསུམ་གྱི་རྣམ་གཞག་རབ་གསལ་སྒྲོན་མེར། །
འབྱུང་བཞི་ཐིམ་རྗེས་སུ་རང་བཞིན་བརྒྱད་ཅུའི་རྟོག་པའི་སེམས། སྣང་བ་དཀར་ལམ་པའི་སེམས། མཆེད་
པ་དམར་ལམ་པའི་སེམས། ཉེར་ཐོབ་ནག་ལམ་པའི་སེམས། འཆི་བ་འོད་གསལ་གྱི་སེམས་ཏེ་རྣམ་ཤེས་
ཀྱི་ཕུང་པོའི་རིགས་ཀྱི་ཆོས་ལྔ་པོ་འདི་རྣམས་རིམ་ཅན་དུ་འཆར་དགོས་སོ། །ཞེས་རྣམ་ཤེས་ཀྱིས་བསྡུས་
པ་ལྔ་གསུངས་པ་ཅི་ཡིན་ཞེ་ན། རྡོར་ཕྲེང་ལས། སྟེང་འོག་ཁྲོ་བོར་ཤིན་ཏུ་བཅས། །རང་བཞིན་གྱི་ནི་
སྣང་བ་ཉིད། །རྣམ་ཤེས་ཕུང་པོར་ཞུགས་པ་སྟེ། །རྣམ་ཤེས་ཀྱང་ནི་འོད་གསལ་བར། །མྱ་ངན་འདས་
བཅས་ཀུན་སྟོང་དང༌། །ཆོས་ཀྱི་སྐུར་ཡང་བཤད་པ་ཡིན། །ཞེས་པ་ལྟར། རྣམ་ཤེས་ཀྱི་ཕུང་པོ་ཐིམ་



(185}
པའི་ཚུལ་ལ། སྣང་བའི་རང་བཞིན་རྟོག་པ་སོ་གསུམ། སྣང་བ་མཆེད་པའི་རང་བཞིན་རྟོག་པ་བཞི་བཅུ།
སྣང་བ་ཉེར་ཐོབ་ཀྱི་རང་བཞིན་རྟོག་པ་བདུན་ཏེ་རང་བཞིན་བརྒྱད་ཅུའི་རྟོག་པའི་སེམས་དང་། དེའི་བཞོན་
པར་གྱུར་པའི་རླུང་གཉིས་རགས་པས། ཕྲ་བ་སྣང་བ་དཀར་ལམ་པའི་སྔོན་དུ་སྣང་བའི་རང་བཞིན་རྟོག་
པ་རྣམས་ཐིམ་དགོས་པ་ཆོས་གཅིག་དང༌། སྣང་བའི་རང་བཞིན་གྱིས་རྟོག་པ་ཐིམ་ཟིན་པའི་སྣང་བ་རང་
དུས་སུ་སྙིང་ག་ཡན་ཆད་ཀྱི་རོ་རྐྱང་གི་རླུང་ཐམས་ཅད་དབུ་མའི་ཡར་སྣ་ནས་ཞུགས་པའི་སྟོབས་ཀྱིས། སྤྱི་
བོའི་རྩ་མདུད་གྲོལ་བའི་དབུས་ནས་ལས་ཐོབ་པའི་ཐིག་ལེ་དཀར་པོ་ཧཱུྃ་ཡིག་མགོ་ཐུར་བསྟན་གྱི་རྣམ་པར་
ཡོད་པ་ཆུའི་རང་བཞིན་ཅན་ཡིན་པས་ཐུར་ལ་འོངས་ཏེ། སྙིང་གའི་རྩ་མདུད་སུམ་རིམ་གྱི་སྟེང་དུ་སློབ་
པའི་བར་ལ་སྟོང་སང་དཀར་ལམ་པའི་སྣང་བ་འཆར་བ་ཆོས་གཅིག་དང་། སྣང་བ་བཞོན་པའི་རླུང་དང་
བཅས་པ་མཆེད་པ་ལ་ཐིམ་པའི་ཚེ་སྙིང་ག་མན་ཆད་ཀྱི་རླུང་ཐམས་ཅད་དབུ་མའི་མར་སྣ་ནས་ཞུགས་པའི་
སྟོབས་ཀྱིས་ལྟེ་བ་མན་ཆད་ཀྱི་རྩ་མདུད་རྣམས་གྲོལ་བས། ལྟེ་བའི་རྩ་འཁོར་གྱི་དབུས་སུ་མ་ལས་ཐོབ་པའི་
ཐིག་ལེ་དམར་པོ་ཨ་ཐུང་ཤད་ཀྱི་རྣམ་པར་ཡོད་པ་མེའི་རང་བཞིན་ཅན་ཡིན་པ་ཡར་འོངས་ཏེ། སྙིང་གའི་
རྩ་མདུད་གསུམ་རིམ་གྱི་འོག་ཏུ་སླེབ་པའི་བར་ལ་སྟོང་སང་དམར་ལམ་པའི་སྣང་བ་འཆར་བ་ཆོས་གཅིག་
དང༌༑ ༑མཆེད་པ་བཞོན་པའི་རླུང་དང་བཅས་པ་ཉེར་ཐོབ་ལ་ཐིམ་པའི་ཉེར་ཐོབ་ཀྱི་སྟོད་ལ། དབུ་མའི་
ནང་གི་སྟེང་འོག་གི་རླུང་ཐམས་ཅད་སྙིང་གའི་ཐད་ཀྱི་དབུ་མའི་ནང་དུ་འདུས་པའི་སྟོབས་ཀྱིས། སྙིང་གའི་
རྩ་མདུད་སྟེང་འོག་དབུས་མ་གསུམ་རྫོགས་པར་གྲོལ་ཏེ། སྟེང་གི་ཐིག་ལེ་དཀར་པོ་མར་བབ། འོག་གི་
ཐིག་ལེ་དམར་པོ་ཡར་འོངས་ཏེ། སྙིང་གའི་དྷཱ་ཏིའི་དབུས་ན་གནས་པའི་མི་ཤིགས་པའི་ཐིག་ལེ་ལ་ཐིམ་
པ་ན་སྟོང་སང་ནག་ལམ་པའི་སྣང་བ་འཆར་ལ། ཉེར་ཐོབ་ཀྱི་སྟོད་ཡུལ་སྣང་དང་བཅས་པ་ཡིན་ཡང༌། ཤིན་
ཏུ་ཕྲ་བའི་རླུང་སེམས་ལས་གློ་བུར་དུ་བྱུང་བའི་རླུང་སེམས་ཐམས་ཅད་འགགས་ཏེ། དང་པོ་ནས་གཞི་ལ་
ཡོད་པའི་ཤིནཏུ་ཕྲ་བའི་རླུང་སེམས་ཀྱི་དྲན་པ་མ་གསོ་བར་དེར་ཡུལ་གང་ཡང་མི་དྲན་པར་དྲན་མེད་དུ་བརྒྱལ་
བ་ལྟར་ཉེར་ཐོབ་ཀྱི་སྨད་དྲན་མེད་དུ་འགྲོ་བ་ཆོས་གཅིག་དང༌། ཉེར་ཐོབ་འོད་གསལ་ལ་ཐིམ་པས་འཆི་
བ་འོད་གསལ་རང་དུས་སུ། སྤྱི་བོ་དང་ལྟེ་བའི་རྩ་འཁོར་དབུས་ན་ཡོད་པའི་ཐིག་ལེ་དཀར་དམར་གཉིས



{86 }
མི་ཤིགས་པའི་ཐིག་ལེ་དཀར་དམར་གའུ་ཁ་སྦྱར་གྱི་ཚུལ་དུ་ཡོད་པ་ལ་ཐིམ། དབུ་མའི་ནང་གི་རླུང་ཐམས་
ཅད་ཀྱང་ཤིན་ཏུ་ཕྲ་བའི་སྲོག་འཛིན་གྱི་རླུང་ལ་ཐིམ་པས། དང་པོ་ནས་གཞི་ལ་ཡོད་པའི་ཤིན་ཏུ་ཕྲ་བའི་
རླུང་སེམས་ཀྱི་དྲན་པ་གསོས་ཏེ་མངོན་དུ་གྱུར་པ་ན། སྟོན་གནམ་གཡའ་དག་པ་ལ་སློད་བྱེད་ཀྱི་རྐྱེན་གསུམ་
དང་བྲལ་བའི་ཐོ་རངས་ཀྱི་ནམ་མཁའི་རང་མདོག་ཇི་ལྟ་བ་བཞིན་སྟོང་སང་ཤིན་ཏུ་དྭངས་པའི་སྣང་བ་འཆར་
བ་ཆོས་གཅིག་སྟེ། རྡོ་རྗེའི་རིགས་རྣམ་ཤེས་ཀྱི་ཕུང་པོའི་འོད་གསལ་དུ་འཇུག་པའི་ཚུལ་ལ་ཁྱད་ཆོས་ལྔ་
ཡོད་པར་གསུངས་ཀྱི། རྣམ་ཤེས་ཀྱི་བསྡུས་པ་ལྔ་གསུངས་པ་ནི་མ་ཡིན་ཏེ། མཐའ་གཅོད་རིན་པོ་ཆེའི་
མྱུ་གུ་ལས། རང་བཞིན་གྱི་ནི་སྣང་བ་ཉིད། །ཅེས་པ་ནི་རྟོག་པ་རང་བཞིན་བརྒྱད་ཅུ་དང་རྟོག་མེད་ཀུན་
ཏུ་སྣང་བ་གསུམ་མོ། །རྣམ་ཤེས་ཕུང་པོར་ཞུགས་པ་ནི་རང་བཞིན་སྣང་བ་ལ་ཐིམ་ཞིང་སྣང་བ་གསུམ་ཡང་
རིམ་པ་བཞིན་སྔ་མ་ཕྱི་མ་ལ་ཐིམ་པའོ། །དེར་མ་ཟད་རྣམ་ཤེས་ཉེར་ཐོབ་ཀྱང་འོད་གསལ་བར་འཇུག་གོ་
དེའི་མིང་གི་རྣམ་གྲངས་སྟོན་པ་ནི་མྱ་ངན་ལས་འདས་པ་དང་ཀུན་ཏུ་ཐམས་ཅད་སྟོང་པ་དང་ཆོས་ཀྱི་སྐུར་
ཡང་རྒྱུད་ལས་བཤད་པ་ཡིན་ནོ། །ཞེས་དང་། རྣམ་གཞག་གི་རྣམ་བཤད་གསང་བ་འདུས་པའི་གནད་
དོན་གསལ་བ་ལས། གང་ན་ལྷག་མ་ནི་ཕུང་པོ་བཞིའི་ལྷག་མ་ཡིན་ལ་དེས་ན་རིགས་བཞིའི་ལྷག་མ་རྡོ་རྗེའི་
རིགས་སུ་དོན་གྱི་གོའོ། །དེ་ནི་རང་བཞིན་གྱི་རྟོག་པ་བརྒྱད་ཅུ་སྣང་བ་གསུམ་དུ་ཐིམ་པའི་འཇམ་དཔལ་
གྱི་ཡེ་ཤེས་སོ། །འཇམ་དཔལ་ནི་ཡིད་སྐྱོང་བ་ཡིན་པས་མི་བསྐྱོད་པ་དང་སྦྱང་གཞི་གཅིག་གོ །ཞེས་གསུངས་
པ་དང་། སྤྱོད་བསྡུས་ལས། རིམ་པ་འདིས་དོན་དམ་པའི་བདེན་པ་ལ་དམིགས་པར་བྱའོ། །དེའི་རིམ་པ་
ནི་འདི་ཡིན་ཏེ་ཕུང་པོ་ལ་སོགས་པ་ནི་ཁམས་ཕྲ་བ་ལ་གཞུག་གོ །ཁམས་ཕྲ་བ་ནི་སེམས་ལ་གཞུག་གོ །སེམས་
ནི་ཡང་སེམས་པ་ལ་གཞུག་གོ །སེམས་པ་ནི་ཡང་མ་རིག་པ་ལ་གཞུག་སྟེ་དེ་ལྟར་སྦྱར་ནས་གཉིད་ལོག་པར་
བྱེད་དོ། །ཞེས་གསུངས་པ་རྣམས་ཀྱི་དགོངས་དོན་འགྲེལ་པའི་ཚེ། ཕུང་སོགས་དང་པོ་བཞིའི་བསྡུས་པ་
ལྔ་རྣམས་ཐིམ་རིམ་དུས་མཉམ་ཡིན་པས་ལྔ་ཚན་གྱི་སྒོ་ནས་བཀྲལ་ནས། རྣམ་ཤེས་སྐབས་སུ་ཐིམ་རིམ་
ཕྲ་རགས་ཀྱི་ཁྱད་པར་དང་རྟགས་རྣམས་ཀྱི་ཆོས་ཀྱི་ཁྱད་ཆོས་ལྔའི་སྒོ་ནས་བཀྲལ་བ་ཡིན་པས། རྣམ་ཤེས་
ཀྱིས་བསྡུས་པ་ལྔར་རང་བཞིན་བརྒྱད་ཅུའི་རྟོག་པའི་སེམས་སོགས་ལྔ་བཞག་གོ །ཞེས་ལོག་པར་རྟོག་པར་



{87}
མི་བྱའོ། །ས་ཆུ་ལ་ཐིམ་པ་སོགས་ཀྱི་ནང་རྟགས་སུ་སྨིག་རྒྱུ་ལྟ་བུའི་སྣང་བ་འཆར་གསུངས་པ་སོགས་ནི།
རླུང་ཐིམ་ཕུལ་ཆེ་བའི་སྟོབས་ཀྱིས་མྱོང་བ་པོའི་ཡིད་ངོར་དེ་འདྲའི་སྣང་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་
གསལ་ལྟ་བུའི་ཚུལ་གྱིས་འབྱུང་བ་ཡིན་གྱི། ཕྱི་རོལ་ནས་སྨིག་རྒྱུ་སོགས་ཀྱི་སྣང་བ་ཤར་བ་མ་ཡིན་ནོ། །ལུགས་
འབྱུང་སྣང་བའི་སྔ་རོལ་ཏུ་རང་བཞིན་བརྒྱད་ཅུ་བཞོན་པའི་རླུང་དང་བཅས་པ་ཐིམ་ཟིན་ན། སྣང་མཆེད་
ཐོབ་གསུམ་གྱི་དུས་སུ་ཐིམ་རྒྱུའི་རླུང་གང་ཡིན་ཞེ་ན། སྤྱིར་རླུང་ལ་ཕྲ་རགས་མང་དུ་ཡོད་པའི་རང་བཞིན་
རྣམས་ཀྱི་བཞོན་པའི་རླུང་རགས་པ་རྣམས་ཐིམ་ཚར་བ་ན། རླུང་ཕྲ་བ་གཅིག་པུས་ཤེས་པའི་རྟེན་བྱེད་ནས་
སྣང་མཆེད་ཐོབ་གསུམ་འོད་གསལ་དང་བཅས་འཆར་རོ། །ལམ་མ་བསྒོམས་པའི་ཐ་མལ་བ་ལ་སྟོང་པ་
བཞིའི་སྐབས་སུ་ཤེས་པ་སྔ་མ་སྔ་མ་རྣམས་ཡུལ་སྣང་དང་བཅས་པ་ལས། ཕྱི་མ་ཕྱི་མ་རྣམས་ཡུལ་སྣང་
དང་བཅས་ཇེ་ཕྲ་ཇེ་ཕྲར་སོང་བའི་སྟོབས་ཀྱིས། ཡིད་ངོར་ཀུན་རྫོབ་ཀྱི་སྣང་བ་རགས་པ་ལོག་ནས་སྟོང་
སང་ངེ་བ་ཞིག་ཤར་བ་ཡིན་གྱི་སྟོང་ཉིད་ཡུལ་དུ་བྱེད་པ་ནི་མ་ཡིན་ཞིང་། དེ་དག་གི་སྐབས་སུ་བདེན་གྲུབ་
ཁོ་ན་ལས་བདེན་མེད་ཀྱི་སྣང་བ་མི་འཆར་ལ། འཆི་བ་འོད་གསལ་དེ་ཡང་སྣང་ལ་མ་ངེས་པའི་ཚུལ་གྱིས་
མྱོང་བ་ལས་ངེས་ཤེས་དང་བཅས་ཏེ་མྱོང་བར་ནུས་པ་ཡང་མ་ཡིན་ནོ། །དེ་ལྟར་ཕུང་སོགས་དང་པོ་བཞིའི་
ཐིམ་ཚུལ་འཕྲོས་དང་བཅས་པ་བཤད་ཟིན་ནས། དེ་ནས་རྣམ་ཤེས་ཀྱི་ཕུང་པོའི་ཐིམ་ཚུལ་ནི། རང་བཞིན་
བརྒྱད་ཅུའི་ཀུན་རྟོག་བཞོན་པའི་རླུང་དང་བཅས་པ་སྣང་བ་ལ་ཐིམ་པར་རྩོམ་པར་འགྱུར་ལ་དེ་རྣམས་ཐིམ་
བཞིན་པའི་ཚེ་ནང་རྟགས་སུ་མར་མེ་འབར་བ་ལྟ་བུའི་སྣང་བ་འབྱུང་ངོ༌། །ཡིད་དབང་ཐིམ་ཚུལ་ནི། ཀུན་
རྟོག་རླུང་དང་བཅས་པ་སྣང་བ་ལ་ཐིམ་པས་སྣང་བ་རང་དུས་སུ་སྟོན་གནམ་གཡའ་དག་པ་ལ་ཟླ་འོད་ཀྱིས་
ཁྱབ་པ་ལྟ་བུ་སྟོང་སང་དཀར་ལམ་པའི་སྣང་བ་འབྱུང༌། སྣང་བ་བཞོན་པའི་རླུང་དང་བཅས་པ་མཆེད་པ་
ལ་ཐིམ་པས་མཆེད་པ་རང་དུས་སུ་སྟོན་གནམ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུ་སྟོང་སང་དམར་
ལམ་པའི་སྣང་བ་འབྱུང་། མཆེད་པ་བཞོན་པའི་རླུང་དང་བཅས་པ་ཉེར་ཐོབ་ལ་ཐིམ་པས་ཉེར་ཐོབ་རང་
དུས་སུ་སྟོན་གནམ་གཡའ་དག་པ་ལ་སྲོད་ཀྱི་སྨག་འཐུག་པོས་ཁྱབ་པ་ལྟ་བུ་སྟོང་སང་ནག་ལམ་པའི་སྣང་བ་
འབྱུང་ངོ༌། །ཉེར་ཐོབ་ཀྱི་སྨད་དྲན་མེད་དེ་སངས་ནས་ཉེར་ཐོབ་འོད་གསལ་དུ་ཐིམ་པས་འོད་གསལ་རང་



{88 }
དུས་སུ་སློད་བྱེད་ཀྱི་སྐྱོན་གསུམ་དང་བྲལ་བའི་ཐོ་རངས་ཀྱི་ནམ་མཁའ་གཡའ་དག་པ་ལྟ་བུའི་སྣང་བ་འཆར།
དེའི་ཚེ་འཆི་བ་འོད་གསལ་མངོན་དུ་བྱས་པ་ཡིན་ཞིང༌། དེ་ལ་ཐ་མལ་བའི་མི་རྣམས་ཞག་གསུམ་གྱི་བར་
དུ་གནས་ལ། དེ་ནས་ཁམས་དམར་པོ་སྟེང་ནས་དང་དཀར་པོ་འོག་ནས་འཕོས་པའི་རྟགས་འོང་ངོ༌། །དེ་
ལ་གཞིའི་ཆོས་སྐུ་ཞེས་བྱ་ཞིང༌། སྟོང་སང་དེ་ལ་གཞིའི་ངོ་བོ་ཉིད་སྐུ་དང་། དེ་ཡུལ་དུ་བྱེད་པའི་བློ་དེ་ལ་
གཞིའི་རྟོགས་པ་ཡེ་ཤེས་ཆོས་སྐུ་ཞེས་ཀྱང་བྱ་སྟེ་དང་པོའི་སྦྱང་གཞི་ཡང་ཡིན་ནོ། །དེ་ནས་འཆི་བ་འོད་
གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པ་དེ་བར་དོའི་ལུས་ཀྱི་ཉེར་ལེན་དང་སེམས་ཀྱི་ལྷན་ཅིག་
བྱེད་རྐྱེན་བྱེད་ལ། འཆི་བ་འོད་གསལ་གྱི་སེམས་དེ་བར་དོའི་ལུས་ཀྱི་ལྷན་ཅིག་བྱེད་རྐྱེན་དང་སེམས་ཀྱི་
ཉེར་ལེན་བྱས་པ་ལས་མིར་སྐྱེ་འགྱུར་གྱི་བར་དོ་ཡིད་ལུས་ཀྱི་རང་བཞི་ཅན་ཕུང་པོ་རྙིང་པ་ལས་གོ་ས་ལོགས་
སུ་ཕྱེ་བའི་ཚུལ་གྱིས་དངོས་གནས་ལ་འགྲུབ་བོ། །དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་
རྒྱུའི་བར་གྱི་རྟགས་རྣམས་འབྱུང་ལ། འཆི་བ་འོད་གསལ་འགག་པ། ལུགས་ལྡོག་གི་ཉེར་ཐོབ་སྐྱེས་པ།
བར་དོ་གྲུབ་པ་གསུམ་དུས་མཉམ་མོ། །བར་དོའི་སྒྲ་དོན་ཡང་ཚེ་སྔ་མའི་འཆི་སྲིད་དང་ཚེ་ཕྱི་མའི་སྐྱེ་སྲིད་
ཀྱི་བར་ན་རང་གི་ངོ་བོ་མངོན་པར་གྲུབ་ཅིང་ད་དུང་ཡུལ་གཞན་དུ་སྐྱེ་བ་འགྲུབ་པས་ན་བར་དོ་དང་སྲིད་པ་
བར་མ་ཞེས་བྱའོ། །དེ་ཡང་སྡོམ་འབྱུང་ལས། སྲིད་པ་བར་དོའི་སེམས་ཅན་ནི། །འགྲོན་པོ་རྣམས་ཀྱི་
བགྲོད་པ་བཞིན། །འདི་ལྟར་ལས་ཀྱི་སྲད་བུ་ཡིས། །འགྲོ་བ་དྲུག་ཏུ་རབ་ཏུ་རྒྱུ། །ཞེས་དང༌། མཛོད་
ལས༑ ༑ སྔོན་དུས་སྲིད་འབྱུང་ཤ་ཚུགས་ཅན། །དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་ཕན་
ཆད་དོ། །ཞེས་སོགས་གསུངས་པ་ལྟར། བར་དོ་བ་དེ་ཡན་ལག་དང་ཉིང་ལག་སོགས་དབང་པོ་ཀུན་ཚང་
ཞིང་ལས་ལས་གྲུབ་པའི་རྫུ་འཕྲུལ་གྱི་ཤུགས་དང་ལྡན་པ། ” སྔོན་དུས་ཀྱི་སྲིད་པ་ནི་ཚེ་ཕྱི་མའི་འཆི་སྲིད་ལ་
ལྟོས་པའི་སྔོན་ཡིན་པས་ཚེ་ཕྱི་མ་གང་དུ་སྐྱེ་འགྱུར་གྱི་ཤ་ཚུགས་དང་ལྡན་ཞིང་ཐོགས་མེད་དུ་རྒྱུ་བ། བར་
དོ་ཁྱད་པར་བ་སྐྱེ་བ་གཅིག་གིས་ཐོགས་པའི་བྱང་སེམས་དགའ་ལྡན་ནས་འཕོས་ནས་ཡུམ་གྱི་ལྷུམས་སུ་འཇུག་
པའི་བར་དོ་ནི། གཞོན་ནུ་མཚན་དཔེས་སྤྲས་པ་འོད་ཀྱིས་བྱེ་བ་ཕྲག་བརྒྱའི་གླིང་ཐམས་ཅད་གསལ་བར་
བྱེད་པ་ཡིན་ནོ། །འོ་ན་རྒྱལ་པོ་དོན་ཀུན་གྲུབ་པ་གླང་ཆེན་ཐལ་དཀར་མཆེ་བ་དྲུག་ལྡན་གྱི་རྣམ་པས་ལྷུམས་



{89 }
སུ་ཞུགས་པར་བཤད་པ་ཅི་ཞེ་ན་དེ་ནི་ཡུམ་གྱི་རྨི་ལམ་དང་མཐུན་པར་བསྟན་ཙམ་ཡིན་གྱི་བྱང་སེམས་ཀྱི་
བར་དོ་དུད་འགྲོའི་རྟེན་ཅན་དུ་བཤད་པ་མིན་ནོ། །འཇིགས་པའི་སྒྲ་བཞི། ཡ་ང་བའི་གཡང་ས་གསུམ།
ངེས་པ་དང་མ་ངེས་པའི་རྟགས་དྲུག་སོགས་ལ་བརྟེན་ནས་རེས་དགའ་བ་དང་རེས་སྐྱོ་ཞིང་སྡུག་བསྔལ་བ་
སོགས་བརྒྱུད་མར་མྱོང་བ་དང༌། ཚེ་ཚད་ནི་ཞག་བདུན་དུ་ངེས་ཤིང་། དེའི་བར་དུ་སྐྱེ་བ་མ་རྙེད་ན་ཞག་
བདུན་རེ་ནས་འཆི་ཆུང་རེ་བྱས་ཏེ་ཞག་ཞེ་དགུ་ཚུན་ཆད་སྐྱེ་བ་ཞིག་ངེས་པར་རྙེད་པས་དེ་ཕན་ཆད་མི་གནས་
སོ༑ ༑ཞག་བདུན་སོགས་སུ་གསུངས་པའང་མིའི་ཞག་གི་དབང་དུ་བྱས་ན་ལེགས་ཀྱི། རིགས་དྲུག་རང་
གི་ཞག་ཏུ་བྱས་ན་ཧ་ཅང་ཐལ་བའི་སྐྱོན་ཡོད་དོ། །འཛམ་གླིང་མིར་སྐྱེ་བའི་བར་དོའི་གཟུགས་ནི་བྱིས་པ་
ལོ་ལྔ་དྲུག་ལོན་པའི་བོངས་ཚོད་ཅན་དུ་གསུངས་པའང་བར་ངོ་སྤྱི་ལ་དགོངས་ཤིང་། ལྷ་དང་མི་དང་ངན་
འགྲོའི་བར་སྲིད་རྣམས་ནི་རིམ་བཞིན་གྱེན་དུ་དང་ཐད་ཀར་དང་སྤྱིའུ་ཚུགས་སུ་འགྲོ་བ་ཞིག་ཡིན་ལ། རིགས་
མཐུན་པ་དང་། ལྷའི་མིག་གི་མངོན་ཤེས་དག་པས་མཐོང་བ་མ་གཏོགས་གཞན་གྱིས་མི་མཐོང་ངོ་། །མངོན་
པ་མཛོད་ལས་ངན་འགྲོའི་བར་དོ་གྲུབ་ནས་རྟེན་བཟང་པོར་མི་ལྡོག་པར་གསུངས་ཀྱང༌། སྐབས་འདིར་
མངོན་པ་ཀུན་བཏུས་ལས་གསུངས་པ་བཞིན་ངན་འགྲོའི་བར་དོ་བ་རྟེན་བཟང་པོ་འཐོབ་ནུས་སོ། །བར་དོ་
བའི་མིང་གི་རྣམ་གྲངས་ཀྱང་ཁུ་ཁྲག་སོགས་ཀྱི་རྒྱུ་ལ་མ་ལྟོས་པར་ཡིད་ལས་སྐྱེས་པས་ཡིད་ལས་བྱུང་བ་དང་
དྲིའི་ཕྱིར་འགྲོ་ཞིང་དྲིས་རྟས་པར་འགྱུར་བས་དྲི་ཟ་དང༌། སྲིད་པ་ཚོལ་བའི་ངང་ཚུལ་ཅན་ཡིན་པས་སྲིད་
པ་འཚོལ་བ་དང་སྐྱེ་བ་མངོན་པར་འགྲུབ་པ་ལ་ཕྱོགས་པས་མངོན་པར་འགྲུབ་པ་ཞེས་ཀྱང་བྱའོ། །དེ་འདྲ་
བའི་བར་དོ་བ་སྲང་མདའི་མཐོ་དམན་བཞིན་དུ་གར་འགྲོ་དེར་འགྲོ་ལ་རང་དབང་མེད་པར་མཐོ་དམན་སྣ་
ཚོགས་སུ་བསྐྱོད་དེ་སྐྱེ་སྲིད་འཚོལ་བ་ལ་སྔོན་བསགས་ལས་ཀྱི་དབང་གིས་དལ་བ་མེད་པར་རྒྱུ་བ་དེ་ལ་གཞིའི་
ལོངས་སྐུ་ཞེས་བྱ་ཞིང་ལམ་ཁྱེར་གཉིས་པའི་སྦྱང་གཞི་གཙོ་བོ་ཡིན་ནོ། །བར་དོ་བ་དེ་སྐྱེ་བ་ལེན་ཚུལ་ནི།
ཕོ་མོ་གཉིས་དྲི་ཐ་དེའི་ཕ་མར་འགྱུར་པ་དང་དྲི་ཟ་དེས་ཕོ་མོ་གཉིས་ཀྱི་བུར་འགྱུར་པའི་ལས་མ་བསགས་
པ་ལས་ཀྱི་ཉེས་པ་དང༌། ཁུ་ཁྲག་ཕ་མ་གཉིས་ཀ་ལས་མ་བྱུང་བའམ་སྔ་ཕྱིར་འབབ་པའི་མ་རུལ་བ་ས་བོན་
གྱི་ཉེས་པ་དང༌། མའི་མངལ་རླུང་མཁྲིས་བད་ཀན་གསུམ་གྱི་བཀག་པ་དང་གྲོག་མའི་རྐེད་པའང་རྔ་མོང་



{90}
གི་ཁའམ་ནས་འབྲུ་ལྟ་བུ་མངལ་གྱི་ཉེས་པ་སྟེ་ཉེས་པ་གསུམ་དང་བྲལ་ཞིང་། མ་ནད་མེད་ཅིང་ཟླ་ཚན་དང་
ལྡན་པའི་གནས་སྐབས་དང་། ཕོ་མོ་གཉིས་ཆགས་ཤིང་འཕྲད་པའི་གནས་སྐབས་དང་། དྲི་ཟ་ཉེ་བར་
འཁོར་ཞིང་འཇུག་འདོད་པའི་ཆོས་གསུམ་མངོན་གྱུར་དུ་ཚང་བ་ཞིག་དགོས་སོ། །སྒོ་གང་ནས་འཇུག་ཚུལ་
ཡང་༑ ༑མན་སྙེ་ལས། དེ་ཉིད་ཀྱི་ཕྱིར་འདི་ལ་དགོངས་ནས་ལྷ་འགའ་ཞིག་ལ་གསེར་གྱི་སྒོ་ནས་དྲི་ཟའི་
སེམས་ཅན་འཇུག་པ་དང་འགའ་ཞིག་ལ་ཁ་ནས་དང་འགའ་ཞིག་ལ་རྣམ་པ་གཞན་དུའོ། །ཞེས་པ་ལྟར་སྤྱི་
གཙུག་ནས་ཞུགས་པའི་རྒྱུ་ཕོ་མོ་གཉིས་ཕན་ཚུན་སྐྲ་ནས་འཛིན་པ་དང་། ཁ་ནས་འཇུག་པའི་རྒྱུ་མའི་མཆུའི་
སྦྲང་རྩི་འཛིབ་པ་ལས་འཇུག་པར་བཤད་ཅིང་། གཞན་ནི་མངལ་སྒོ་ནས་འཇུག་པ་ཡིན་ནོ། །ཇི་ལྟར་འཇུག་
ཚུལ་ནི། ཕོ་མོ་གཉིས་ཉལ་པོ་བྱེད་པ་མཐོང་བ་ན་ཕོར་སྐྱེ་ན་མ་ལ་ཆགས་ཤིང་ཕ་ལ་སྡང་སེམས་དང་། མོར་
སྐྱེ་ན་ཕ་ལ་ཆགས་ཤིང་མ་ལ་སྡང་བའི་བསམ་པས་ཡིད་ཤིན་ཏུ་གཡོ་བའི་དབང་གིས་བར་དོ་ཤི་བ་དང་རླུང་
སེམས་སྤྱི་གཙུག་ནས་ཞུགས་ཏེ་སྨིག་རྒྱུ་སོགས་རྟགས་རྣམས་ཡུན་ཐུང་ཞིག་ཤར་ཏེ་བྱང་སེམས་དང་ལྷན་
ཅིག་འགྲོགས་ནས་མའི་མངལ་དུ་ཁུ་ཁྲག་གི་དབུས་སུ་སྐྱེ་བ་བླངས་པ་དང་དུས་མཉམ་དུ་འོད་གསལ་འགགས་
པ་ལུགས་ལྡོག་གི་ཉེར་ཐོབ་སྐྱེས་ཤིང༌། དེ་ནས་མཆེད་པ་ནས་སྨིག་རྒྱུ་བར་གྱི་རྟགས་རྣམས་ཀྱང་འབྱུང་
ངོ་༑ ༑དེ་ཡང་ས་རླུང་གི་འཛིན་པར་བྱེད་པ་དང་ཆུ་རླུང་གིས་སྡུད་པར་བྱེད། མེ་རླུང་གིས་མ་རུལ་ཅིང་
སྨིན་པར་བྱེད་པ་དང་རླུང་རླུང་གིས་རྒྱས་པར་བྱེད་པའི་མཐུས་མངལ་དུ་ཕ་མའི་ཁུ་ཁྲག་གཉིས་སྤྲིས་མ་ལྟ་
བུ་ནང་ཤིན་ཏུ་སླ་བ་མེར་མེར་པོ་དང༌། ཕྱི་ནང་གཉིས་སྐ་བ་ཞོ་ལྟར་གྱུར་པ་ལྟར་ལྟར་པོ་དང༌། ཤ་ལྟར་
གྱུར་ཀྱང་མནན་མི་བཟོད་པས་གོར་གོར་པོ་དང་། ཤར་གྱུར་ཅིང་མནན་བཟོད་པས་མཁྲང་འགྱུར་བ་སྟེ་
དེའི་ཁོངས་སུ་ཐིག་ལེ་དཀར་དམར་རྣམས་མདངས་སྙིགས་ཕྱེ་ནས་དཀར་པོ་ལས་ནང་དུ་ཕ་ལས་ཐོབ་པའི་
མཛོད་གསུམ་དང་དམར་པོ་ལས་ཕྱི་རུ་མ་ལས་ཐོབ་པའི་མཛོད་གསུམ་འབྱུང་ཞིང༌། རྣམ་ཤེས་ཐོག་མར་
གང་དུ་ཞུགས་པའི་ཁུ་ཁྲག་སྙིང་གར་གནས་པ་དེར་ཤིན་ཏུ་ཕྲ་བའི་རླུང་སེམས་གཉིས་དང་ཁུ་ཁྲག་གི་དྭངས་
མ་གཉིས་ཏེ་བཞི་འདུས་པའི་གོང་བུ་ཡུངས་ཀར་སྦོམ་པོའི་ཚད་ཙམ་པ་དེ་དབུས་སུ་འཐུམས་ནས་རྩ་དབུ་
མ་དང་། དེའི་གཡས་གཡོན་དུ་རྩ་རོ་མ་དང་རྐྱང་མ་གཉིས་ཀྱིས་དབུ་མ་ལ་ལན་གསུམ་གསུམ་གྱིས་དཀྲིས་



{91}
པ་སྟེ་མདུད་པ་དྲུག་སྐོར་དང་བཅས་པ་ཆགས་སོ། །དེ་ནས་སྲ་ཞིང་འཕེལ་བར་རྩོམ་པས་མཚན་མ་འབྱུང་
བ་སྟེ་མངལ་གྱི་གནས་སྐབས་ལྔ་རྫོགས་ནས་ཡན་ལག་འགྱུས་པར་གྱུར་ཚེ་ཟླ་བ་གཅིག་སོང་བ་སྲོག་འཛིན་
ཕྲ་བ་ལས་རགས་པ་སྐྱེས་པས་ལུས་ཉ་དབྱིབས་སུ་ཡོད། ཟླ་བ་གཉིས་ན་ཐུར་སེལ་སྐྱེས་ཏེ་རུས་སྦལ་དབྱིབས་
སུ་ཡོད། ཟླ་བ་གསུམ་ན་མཉམ་གནས་སྐྱེས་ཤིང་ཕག་རྒོད་ཀྱི་དབྱིབས་ཅན། ཟླ་བ་བཞི་པར་གྱེན་རྒྱུ་སྐྱེས་
ཏེ་སེངྒེའི་དབྱིབས་སུ་ཡོད། ཟླ་བ་ལྔ་པར་ཁྱབ་བྱེད་སྐྱེས་ཤིང་མིའུ་ཐུང་གི་དབྱིབས་ཅན་ཡོད། ཟླ་བ་དུག་
པ་ནས་བཅུ་པའི་བར་རིམ་བཞིན་ཡན་ལག་གི་རླུང་རྣམས་སྐྱེས་ནས་ཟླ་བ་བཅུ་སོང་བའི་དུས་མངལ་ལ་མི་
གཙང་ཞིང་དྲི་ང་བའི་བློ་བྱུང་ནས་ལས་རླུང་གིས་མགོ་མཇུག་ལྡོག་པ་འཕུལ་ཏེ་ཕྱི་རོལ་ཏུ་བཙས་ནས། བྱིས་
པ་གཞོན་ནུ་དར་བ་རྒས་པ་སྟེ་གནས་སྐབས་བཞིར་གནས་པའོ། །དེ་ལྟར་སྐྱེ་བ་བླངས་པ་ལ་གཞིའི་སྤྲུལ་
སྐུ་ཞེས་བྱ་ཞིང་ལམ་ཁྱེར་གསུམ་པའི་སྦྱང་གཞི་གཙོ་བོ་ཡིན་ནོ། དེ་ལྟར་གཞིའི་སྐྱེ་ཤི་བར་དོ་གསུམ་གཏན་
ཕབ་པ་ལ་ཆོས་ཅན། དགོས་པ་ཡོད་དེ། སྐྱེ་ཤི་བར་དོ་གསུམ་ཆུའི་གཉེར་མ་བཞིན་གཅིག་རྗེས་གཅིག་
གནོད་གྱི་ཚུལ་དུ་རྒྱུན་མི་ཆད་པས་འཁོར་བས་སྐྱེ་ཞིང་འཁྱམས་པའི་ངང་ཚུལ་ཤེས་པ་དང༌། དེ་ལ་བརྟེན་
ནས་སྦྱང་གཞིའི་རྒྱུན་གཅད་པའི་ལམ་ལ་བརྩོན་པ་བརྟན་པ་དང༌། རང་རང་གི་སྦྱང་གཞི་གཞི་ལ་གང་ཡོད་
པ་ངོས་ཟིན་ཏེ་སྦྱངས་པས་སྦྱོང་བྱེད་ཀྱི་ལམ་ལ་བོགས་འབྱིན་ཏེ་རྒྱུད་སྨིན་བྱེད་བླ་ན་མེད་པ་ཐོབ་པ་སོགས་
ཀྱི་ཆེད་ཡིན་པའི་ཕྱིར་རོ། །སྨྲས་པ། མི་བཟད་ལས་ཀྱི་དབང་གིས་སྲིད་པ་འདིར། ཡང་ཡང་ཉིང་མཚམས་
སྦྱར་བའི་ལུས་པོ་འདིར། ཤིན་ཏུ་བཟོད་དཀའི་སྡུག་བསྔལ་མང་པོ་ཡིས། ཤིནཏུ་མནར་ཀྱང་མི་འཇིགས་
པ་དེ་སུ། མཛེས་པའི་གོས་དང་ཞིམ་པའི་བཟའ་བཏུང་དང༌། སྤྲོ་བའི་གནས་གུར་མཐུན་པའི་མཛའ་གྲོགས་
ཀྱིས༑ ༑གཅེས་པར་བསྐྱངས་ཀྱང་འབྱུང་བཞིའི་རྟེན་ཟད་ཚེ། ཉམ་ཆུང་ལུས་པོ་བྱ་ཁྱིས་བྲོས་པའང་
མཐོང་༑ ༑རྣམ་ཤེས་གཅིག་པུས་སྲང་མདའ་ཇི་བཞིན་དུ། །ལེམ་ལེམ་འགྲོ་ཚེ་ཕན་གྲོགས་སྨོས་ཅི་དགོས།
ཟས་བསྔོ་སྦྱིན་མཁན་ཙམ་ཡང་ཆེས་དཀོན་ཅིང་། གདུང་ཚུལ་བསམ་ན་མཆི་མ་འཆོར་སྙམ་བྱེད། །རེས་
འགའ་མནོ་བསམ་གཏོང་ཚེ་སྙིང་འགུལ་སྙམ། །བྱེད་ཀྱང་རྒྱུན་དུ་ཉོན་མོངས་དང་འགྲོགས་བཞིན། །གཞན་
ལ་བཤད་མཁས་སྤྲོས་པ་མྱུར་ཆོད་དེ། །དོན་ལྡན་ཉམས་ལེན་ཚུལ་འབྱུང་བྱེད་རེ་རན། ཞེས་པ་ནི་བར་



{92}
སྐབས་ཀྱི་ཚིགས་སུ་བཅད་པའོ། ༈ གཉིས་པ་ནི། རང་འབྲས་རྫོགས་རིམ་དཔེ་དང་དོན་གྱི་འོད་གསལ་
གྱི་རྒྱུད་སྨིན་བྱེད་གང་ཞིག །མ་འོངས་པ་ན་འབྱུང་རྒྱུ་འཆི་བ་འོད་གསལ་དང་རྣམ་པ་མཐུན་པར་ང་དང་
ང་ཡི་བར་འཛིན་པའི་གཞི་ཕུང་སོགས་ཕྲ་རགས་ཐམས་ཅད་སྟོང་ཉིད་ངང་དུ་བློས་བརྟགས་ནས་བསྒོམ་པའི་
རིམ་པ་དང་པོའི་རྣལ་འབྱོར་དེ། འཆི་བ་ཆོས་སྐུའི་ལམ་ཁྱེར་གྱི་མཚན་ཉིད། རང་འབྲས་རྫོགས་རིམ་
དག་མ་དག་གི་སྒྱུ་མའི་སྐུ་གཉིས་ཀྱི་རྒྱུད་སྨིན་བྱེད་གང་ཞིག །མ་འོངས་པ་ན་འགྲུབ་རྒྱུ་སྲིད་པ་བར་དོ་དང་
རྣམ་པ་མཐུན་པར་རང་སེམས་ལྷའི་སྐུ་གཟུགས་སམ་ཕྱག་མཚན་ནམ་ས་བོན་དང་ནམ་མཁར་ནཱ་ད་གང་
རུང་གི་གཟུགས་སུ་བློས་བརྟགས་ནས་བསྒོམ་པའི་རིམ་པ་དང་པོའི་རྣལ་འབྱོར་དེ། བར་དོ་ལོངས་སྐུའི་
ལམ་ཁྱེར་གྱི་མཚན་ཉིད། རང་འདྲའི་རྫོགས་རིམ་སྒྱུ་མའི་སྐུ་གཉིས་རགས་པའི་སྤྲུལ་སྐུ་འཛིན་པའི་རྒྱུད་
སྨིན་བྱེད་གང་ཞིག །མ་འོངས་པ་ན་ལེན་རྒྱུ་སྐྱེ་བ་དང་རྣམ་པ་མཐུན་པར་བདེ་སྟོང་གཉིས་སུ་མེད་པའི་ཡེ་
ཤེས་ཀྱི་གཟུང་རྣམ་འབྲས་བུ་རྡོ་རྗེ་འཛིན་པའི་ལྷའི་སྐུར་བཞེངས་པར་བློས་བརྟགས་ནས་བསྒོམ་པའི་རིམ་
པ་དང་པོའི་རྣལ་འབྱོར་དེ། སྐྱེ་བ་སྤྲུལ་སྐུའི་ལམ་ཁྱེར་གྱི་མཚན་ཉིད་ཡིན་ནོ། དང་པོའི་སྒྲ་བཤད་ཀྱང་
བཞག་ཏུ་ཡོད་དེ། ཐ་མལ་བའི་འཆི་བ་འོང་རྒྱུའི་ཚབ་ལ་བསྒོམས་སྟོབས་ཀྱིས་དཔེ་དོན་གྱི་འོད་གསལ་བསྐྱེད་
ཅིང་༑ ༑དེ་བསྒོམས་པས་ཡེ་ཤེས་ཆོས་སྐུ་མངོན་དུ་འགྱུར་འོང་བ་དེ་ཉིད་ད་ལྟ་ནས་ལམ་དུ་བྱེད་པའི་ཚུལ་
དུ་བྱས་ཏེ་བསྒོམ་པའི་རྣལ་འབྱོར་ཡིན་པས་ན་འཆི་བ་ཆོས་སྐུར་འཁྱེར་བའི་ལམ་ཁྱེར་བྱའོ། གཉིས་པའི་
སྒྲ་བཤད་ཀྱང་ཡོད་དེ། འཆི་བ་འོད་གསལ་འགགས་པ་དང་དུས་མཉམ་དུ་ཐ་མལ་བའི་བར་དོ་འགྲུབ་འོང་
བའི་ཚབ་ལ་རྫོགས་རིམ་གྱི་ཐབས་མཁས་ལ་བརྟེན་ནས་དཔེ་དོན་གྱི་འོད་གསལ་ལས་ལུགས་ལྡོག་ཉེར་ཐོབ་
གྲུབ་པ་དང་བཞིན་ལག་གི་རྣམ་པ་ཅན་གྱི་སྒྱུ་ལུས་འགྲུབ་འོང་ཞིང་། དེའི་རྒྱུན་ལ་ལམ་བསྒོམ་པས་འབྲས་
བུ་ཆོས་སྐུ་མངོན་དུ་བྱས་པ་དང་དུས་མཉམ་དུ་ཁ་སྦྱོར་ཡན་ལག་བདུན་ལྡན་གྱི་ལོངས་སྐུ་འགྲུབ་འོང་བ་དེ་
ཉིད་ད་ལྟ་ནས་ལམ་བྱེད་དུ་བྱས་ནས་བསྒོམ་པའི་རྣལ་འབྱོར་ཡིན་པས་བར་དོ་ལོངས་སྐུར་འཁྱེར་བའི་ལམ་
ཁྱེར་ཞེས་བྱའོ། གསུམ་པའི་སྒྲ་བཤད་ཀྱང་ཡོད་དེ། བར་དོ་བ་དེས་བར་དོའི་ལུས་རྟེན་ཙམ་ལ་གནས་
མི་ནུས་པར་རགས་པའི་ལུས་སུ་སྐྱེ་བ་ཐ་མལ་བ་ལེན་པའི་ཚབ་ལ་བསྒོམས་སྟོབས་ཀྱིས་སྒྱུ་ལུས་པ་རགས་



{3}
པའི་ལུས་རྟེན་འཛིན་པར་བྱེད་ལ། དེ་བཞིན་དུ་ལོངས་སྐུས་ཀྱང་ས་མཐོབ་པ་རྣམས་ཀྱི་དོན་མཛད་པ་ལ་
སྤྲུལ་པའི་སྐུ་ཞིག་ངེས་པར་བསྟན་ཡོང་བས་དེ་འདྲའི་སྤྲུལ་སྐུ་དེ་ཉིད་ད་ལྟ་ནས་ལམ་བྱེད་ཀྱི་ཚུལ་དུ་བྱས་
ནས་བསྒོམ་པའི་རྣལ་འབྱོར་ཡིན་པས་ན་སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་ཞེས་བྱའོ། །སྒྱུ་ལུས་འོག་
མ་རགས་པའི་ལུས་རྟེན་བཟུང་བ་ལ་ཕུང་པོ་རྙིང་པ་ལ་ངེས་པར་ཞུགས་དགོས་ཏེ་ཕུང་པོ་དང་འབྲེལ་བ་མ་
ཆད་པའི་ཕྱིར་རོ། །སྒྱུ་ལུས་གོང་མ་ནི་རང་གི་ཕུང་པོ་དང་འབྲེལ་ཐག་ཆད་ཟིན་པས་ངེས་པར་ཞུགས་མི་
དགོས་ཀྱང་། ཐུགས་ཀྱི་བཞེད་པས་ལུས་སྔ་མ་ལ་ཞུགས་པའང་ཡོད། །དེར་མ་ཞུགས་ཀྱང་རགས་པའི་
ལུས་གང་ཡང་རུང་བ་ཞིག་ནི་ངེས་པར་འཛིན་དགོས་སོ། ལམ་ཁྱེར་ཞེས་པའི་དོན་ནི། གང་སྤང་རྒྱུ་དེ་
ཐབས་མཁས་ཀྱི་གནད་ཁྱད་པར་ཅན་གྱི་སྒོ་ནས་ལམ་གྱི་ཉམས་ལེན་གྱི་གཙོ་བོར་བྱས་ནས་ཉམས་སུ་བླངས་
པའི་ཚུལ་གྱིས་སྤངས་པའི་དོན་ཡིན་ལ། དེ་ལ་ཡང་སྐྱེ་ཤི་བར་དོ་གསུམ་ལམ་དུ་འཁྱེར་ཚུལ་བཤད་ཟིན་
ལ༑ ༑ཉོན་མོངས་ལམ་དུ་ཁྱེར་ཚུལ་ལ། ང་རྒྱལ་དང་སེར་སྣ་ལམ་དུ་མི་ཁྱེར་ཞིང་ཞེ་སྡང་དང་གཏི་མུག་
ལམ་དུ་ཁྱེར་བའིདབང་རྣོན་ཡང་དུ་མ་ཡོད་མོད་གཙོ་བོ་ནི་འདོད་ཆགས་ལམ་དུ་འཁྱེར་བ་ཡིན། དེ་ཡང་
རང་དང་རིག་མ་གཉིས་ཕན་ཚུན་བལྟ་བ་དང་རྒོད་པ་དང་འོ་བྱེད་པ་དང་སོ་དང་སེན་མོས་འདེབས་པ་དང་
མ་མཆུའི་རོ་འཇིབ་པ་དང་འཁྱུད་པའི་སྦྱོར་བ་སོགས་བསྟེན་པ་ལས་རྒྱུད་ལ་འདོད་ཆགས་ཞིག་ལྷང་གིས་
སྐྱེ་ཡོང་བ་ན། དེ་མ་ཐག་ཏུ་ཆགས་པའི་ངར་བཅག་སྟེ་སྟོང་ཉིད་ཀྱི་ལྟ་བའི་ངང་དུ་རྒྱས་འདེབས་ཤིང་། ཆགས་
པ་སྟོང་བ། སྟོང་པ་བདེ་བ། བདེ་བ་བདེ་སྟོང་གཉིས་མེད་ཀྱི་ཡེ་ཤེས་ཀྱི་རྣམ་རོལ་ཏུ་འཆར་བ་ལ་བསླབ་
ཅིང་ཡང་ཡང་གོམས་པར་བྱས་པ་མ་གཏོགས། འདོད་ཆགས་ལམ་བྱེད་ཅེས་པའི་སྒྲ་ཙམ་ལ་བརྟེན་ནས་
ཆགས་པ་ཡུན་དུ་བསྟེན་པ་གཏན་ནས་མི་རུང་ངོ༌། དེ་ལྟར་འདོད་ཡོན་ལམ་བྱེད་ཀྱི་ཡེ་ཤེས་ལེགས་པར་
མཐར་ཕྱིན་པ་ན་ཤིང་ལས་སྐྱེས་པའི་སྲིན་བུས་ཤིང་ཟད་པར་བྱེད་པ་དང་མཚུངས་པར་འདོད་ཆགས་ལས་
སྐྱེས་པའི་ཡེ་ཤེས་ཀྱི་ས་འདོད་ཆགས་སོགས་ཉོན་མོངས་པ་རྣམས་ཟད་པར་བྱེད་བའོ། །འདོད་ཆགས་ལམ་
ཁྱེར་གྱི་ས་མཚམས་ཀྱང་མཐའ་བསྐྱེད་རིམ་ནས་ཡང་མཐའདོན་གྱི་འོད་གསལ་མ་ཐོབ་བར་དུ་འཇོག་དགོས་
ཏེ༑ ༑དོན་གྱི་འོད་གསལ་ཐོབ་པ་ན་ཉོན་མོངས་ཐམས་ཅད་ཟད་པར་སྤངས་པས་འདོད་ཆགས་རང་ཉིད་



{94}
གཞི་མ་གྲུབ་ན་ལམ་དུ་འཁྱེར་ལུགས་མེད་པས་སོ། །དེས་ན་དོན་གྱི་འོད་གསལ་ཐོབ་པ་ནས་འདོད་ཆགས་
ལམ་ཁྱེར་ཞེས་མི་བརྗོད་པར་བདེ་སྟོང་ལམ་ཁྱེར་ཞེས་བཤད་དགོས་སོ། ༈ གསུམ་པ་ནི། བསྐྱེད་རིམ་
སྒོམ་པའི་རྣལ་འབྱོར་བ་ཆོས་ཅན། ཁྱོད་བསྐྱེད་རིམ་དངོས་གཞི་སྒོམ་པའི་ཐོག་མར་ཡེ་ཤེས་ཀྱི་ས་ཇི་ལྟར་
སྒོམ་ཚུལ་ཡོད་དེ། སྔགས་གཉིས་ཀྱི་དོན་དྲན་པའི་སྒོ་ནས་སྣོད་བཅུད་ཐམས་ཅད་རྗེས་གཞིག་གི་སྡུད་རིམ་
གྱིས་འོད་གསལ་དུ་བསྡུས་ཏེ་ཡུལ་སྟོང་པ་ཉིད་དང་། ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་
པའི་བདག་ཉིད་དེ་ངའོ་སྙམ་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་བསྒོམ་པ་ཡིན་པའི་ཕྱིར། །བརྟག་
གཉིས་ལས། བསྐྱེད་པའི་རིམ་པའི་རྣལ་འབྱོར་གྱིས། །བརྟུལ་ཞུགས་ཅན་གྱིས་སྤྲོས་པ་བསྒོམ། །སྤྲོས་
པ་རྨི་ལམ་ལྟར་བྱས་ནས། སྤྲོས་པ་ཉིད་ཀྱང་སྤྲོས་མེད་བྱ། །ཞེས་དང་། མདོར་བྱས་ལས། དམ་པའི་
དོན་དུ་དངོས་པོ་རྣམས། སྲིད་གསུམ་དངོས་པོ་མེད་པར་བསྒོམ། །དངོས་པོ་མེད་པས་སྒོམ་པ་མེད། །བསྒོམ་
པར་བྱ་བ་སྒོམ་པ་མིན། དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་པའོ། །ཚིགས་
བཅད་འདི་ཡིས་རྒྱུ་མི་རྒྱུའི། བདག་ཉིད་ཆེ་རྣམས་སྟོང་པར་བསྒོམ། །ཆོ་གའི་སྦྱོར་བ་འདི་ཡིས་ནི། ཡེ་
ཤེས་ས་གཞིར་བྱིན་གྱིས་བརླབ། །ཅེས་སོ། །དེ་ལྟར་བསྒོམ་པ་དེ་ཆོས་ཅན། ཁྱོད་ལ་ཡེ་ཤེས་ཀྱི་ས་ཞེས་
པའི་རྒྱུ་མཚན་ཡོད་དེ། གཞི་ལ་སྣོད་སྔ་མ་ཞིག་སྟོངས་པའི་ནམ་མཁའ་སྟོང་སང་དེས་སྣོད་ཕྱི་མ་ཆགས་
པའི་རྟེན་བྱེད་པ་བཞིན་དུ། དེ་ལྟར་སྒོམ་པའི་ཡེ་ཤེས་དེས་ཀྱང་འོག་ནས་འབྱུང་བའི་རྟེན་བརྟེན་པ་ཐམས་
ཅད་ཀྱི་གཞི་རྟེན་བྱེད་པས་དེ་ལྟར་བརྗོད་པའི་ཕྱིར། །དེ་ཆོས་ཅན། དགོས་པ་ཡོད་དེ། སྟོང་ཉིད་སྔར་
མ་རྟོགས་པ་གསར་དུ་རྟོགས་པ་དང་། རྟོགས་ཟིན་བརྟན་བར་བྱས་པས་འཁོར་བའི་རྩ་བ་བདག་འཛིན་གྱི་
གཉེན་པོར་འགྱུར་བ་དང༌། ཚོགས་གཉིས་ཟུང་འབྲེལ་དུ་འབྱུང་བ་དང་། དོན་དམ་པའི་བསྲུང་བ་མཆོག་
ཏུ་འགྱུར་བ་དང་། གཞི་ལ་སྣོད་ཀྱི་འཇིག་རྟེན་ཞིག་པའི་རྗེས་ཀྱི་སྟོང་སང་དང་ཐ་མལ་བའི་བཅུད་ཀྱི་སེམས་
ཅན་འཆི་བ་དང་ཆོས་མཐུན་སྦྱར་བ་དང༌། ལམ་དུས་སུ་རླུང་དབུ་མར་ཞུགས་གནས་ཐིམ་གསུམ་བྱས་
པ་ལས་བྱུང་བའི་དཔེའི་ལྷན་སྐྱེས་དང༌། ཉོན་སྒྲིབ་ཀྱི་གཉེན་པོ་དང་ཤེས་སྒྲིབ་ཀྱི་གཉེན་པོར་འགྱུར་བའི་
དོན་གྱི་ལྷན་སྐྱེས་ཀྱི་འོད་གསལ་སྐྱེ་བའི་རྒྱུད་སྨིན་པ་དང་། འབྲས་བུ་ཆོས་སྐུ་དང་རྣམ་པ་མཐུན་པའི་འབྲས་



{95}
བུ་ལམ་བྱེད་ཁྱད་པར་ཅན་དུ་འགྱུར་བ་དང༌། འོག་ནས་འབྱུང་བའི་རྟེན་བརྟེན་པ་ཐམས་ཅད་ཟབ་གསལ་
གཉིས་མེད་ཡེ་ཤེས་ཀྱི་རྣམ་རོལ་ཏུ་འཆར་བ་སོགས་ཀྱི་དགོས་པ་མང་པོ་ཡོད་པའི་ཕྱིར། །འབྱུང་བཞི་རིམ་
བརྩེགས་སོགས་བསྒོམས་པ་ལ་ཆོས་ཅན། དགོས་པ་ཡོད་དེ། གཞི་ལ་འབྱུང་བཞིའི་དཀྱིལ་འཁོར་རིམ་
གྱིས་ཆགས་པ་དང་ཆོས་མཐུན་ཞིང་ཕྱི་དཀྱིལ་དང་ལུས་དཀྱིལ་གྱི་རྟེན་བྱེད་པ་དང་། ལམ་དུས་སུ་རྡོ་རྗེ་
ལུས་ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར། །ཇི་ལྟར་བསྐྱེད་ཚུལ་ཡང་ཡོད་དེ། རང་རང་གི་
ས་བོན་ལས་རྒྱ་ཚད་སོགས་བསྲུང་འཁོར་དང་བསྟུན་ཏེ་རླུང་མེ་ཆུ་སའི་དཀྱིལ་འཁོར་དང་སྐབས་འགར་
རི་རབ་དང་བཅས་པ་མས་རིམ་ནས་བསྐྱེད་པའི་ཕྱིར། ཉུང་ངུའི་རྩ་རྒྱུད་ལས། བ་གླང་གནས་དང་སྟེང་
ལྡིང་བ། །ལྷག་མ་བསྐམས་རྩ་དེ་ནས་ནི། དུང་ཆེན་པོ་ཡི་རང་བཞིན་གྱི། ཡང་ན་རུས་སྦལ་དག་གིའོ།
ཞེས་སོ། ཆོས་འབྱུང་ཇི་ལྟར་བསྒོམ་ཚུལ་ཡོད་དེ། དམར་གཏོར་ཟུར་གསུམ་ནང་བྲུས་པ་རྩེ་མོ་ཐུར་དུ་
བསྟན་པ་ལྟ་བུ་གང་ནས་བལྟས་ཀྱང་ཟུར་གསུམ་བསླང་པའི་རྣམ་པ་ཅན་གྱི་ནང་དུ་རྟེན་འརྟེན་པ་ཆུད་པར་
བསྒོམས་པ་ཡིན་པའི་ཕྱིར། །འདུས་པ་ཕྱི་མ་ལས། སྐུ་གསུང་ཐུགས་ཀྱི་དབྱེ་བ་ཡིས། གྲུ་གསུམ་དུ་ནི་
རྣམ་པར་བསྒོམ། །ཞེས་དང༌། འདུས་རྒྱུད་ལེའུ་གསུམ་པར། ནམ་མཁའི་དབྱིངས་ཀྱི་དབུས་གནས་པ།
ཞེས་གསུངས་པའི་ཕྱིར། དགོས་པ་ཡང་ཡོད་དེ། ལས་དང་པོ་བའི་གནས་སྐབས་སུ་ཡོན་ཏན་ཕྲ་ཞིང་
མོས་སྤྱོད་ཀྱི་ས་ནས་བཟུང་སྟེ་ས་གོང་མ་གོང་མ་རྣམས་སུ་ཡོན་ཏན་ཇེ་རྒྱས་སུ་སོང་སྟེ་འབྲས་བུ་སངས་རྒྱས་
ཀྱི་སའི་རྟེན་དང་བརྟེན་པ་མངོན་དུ་བྱས་པ་མཚོན་པས་རྩེ་མོ་ཕྲ་བ་ཐུར་དུ་ཟུག་ཅིང་གདེངས་ཀ་ཆེ་བ་གྱེན་
དུ་ཕྱོགས་པ་དང་། སྔགས་བླ་མེད་ཀྱི་ལམ་གྱི་སྙིང་པོ་བདེ་སྟོང་གཉིས་མེད་ཀྱི་ཡེ་ཤེས་མཚོན་པའི་ཆེད་ཡིན་
པའི་ཕྱིར། འོག་གཞི་སྣ་ཚོགས་པདྨ་དང་སྣ་ཚོགས་རྡོ་རྗེ་བསྒོམས་པའི་དགོས་པ་ཡོད་དེ། གཞལ་ཡས་
ཁང་གི་རྟེན་གཞི་བྱེད་པ་དང་། ཐ་མལ་བའི་དྲི་མ་མེད་ཅིང་བདེ་སྟོང་གི་རང་བཞིན་དུ་ཤེས་པའི་ཆེད་ཡིན་
པའི་ཕྱིར། དབྱིངས་སོ་གཉིས་སུ་བྱེད་པའི་རྒྱུ་མཚན་ཡོད་དེ། དཀར་པོའི་ཕྱོགས་ལ་ཐིག་ལེ་རྐང་པའི་
མཐེ་བོང་ནས་སྤྱི་བོའི་བར་ལུས་ཀྱི་གཡོན་ལ་བརྟེན་ནས་འཛེག་པར་བྱེད་ཅིང་། ནག་པོའི་ཕྱོགས་ལ་ནི་སྤྱི་
བོ་ནས་རྐང་པའི་མཐེ་བོང་གི་བར་ལུས་ཀྱི་གཡས་ལ་བརྟེན་ནས་འབབ་པར་བྱེད་པས་ན། བྱང་སེམས་ཀྱི་



{96}
ཆ་བཅུ་དྲུག་ལ་ཐབས་ཤེས་གཉིས་སུ་ཕྱེ་བའི་གནད་ཀྱིས་ཡིན་པའི་ཕྱིར། །བརྟག་གཉིས་ལས། ཁུ་བའི་
རྣམ་པ་བཅོམ་ལྡན་འགྱུར། དེ་ཡི་བདེ་བ་འདོད་མར་བཤད། ཅེས་སོ། །གསལ་བྱེད་བརྒྱད་ཅུར་བྱེད་
པའི་རྒྱུ་མཚན་ཡང་ཡོད་དེ། ཀཱ་ལི་རྣམས་ལ་ས་ཆུ་མེ་རླུང་ནམ་མཁའི་ཁམས་ལྔར་བསྡུས་ནས་ཁམས་རེ་
ལ་དགའ་བ་བཞི་རེ་ཕྱི་བས་ཉི་ཤུ། ཉི་ཤུ་པོ་རེ་ཡང་ཁམས་དམར་པོའི་རྡུལ་རེ་རེ་དང་ལྡན་པས་བཞི་བཅུ།
དེ་ལ་ཡང་སྟོང་པ་དང་བདེ་བའི་ཐབས་ཤེས་གཉིས་སུ་ཕྱེ་བའི་གནད་ཀྱིས་ཡིན་པའི་ཕྱིར། །སྡོམ་འབྱུང་
ལས༑ ༑གང་དུ་གཅིག་ནི་གནས་པ་དེར། །བཞི་པོ་དེ་ཀུན་ཉེ་བར་གནས། །ཞེས་སོ། །གསལ་བྱེད་
ཁམས་ལྔར་སྡུད་ཚུལ་ཡང་ཡོད་དེ། ཀ་ང་ཉ་ཎ་ན་མ་ཧ་ཀླུ་བརྒྱད་ནམ་མཁའ་དང་། གྷ་ཛྷ་བྷ་ཌྷ་དྷ་བྷ་ཡ་
ཡ་ཤ་དགུ་རླུང་དང༌། །ག་ཛ་ཌ་ཌ་ད་བ་ར་ར་ཥ་དགུ་མེ་དང་། ཁ་ཚ་ཋ་ཐ་ཕ་ཡཱ་ལུ་བདུན་ཆུ་དང༌། ཙ་
ཊ་ཏ་པ་ལ་ལ་ས་བདུན་སའི་ཁམས་ཀྱི་གསལ་བྱེད་ཡིན་པས་སོ། །དེ་དག་ལ་ཡེ་ཤེས་ལྔར་འཇོག་ཚུལ་ཡང་
ཡོད་དེ། དབྱངས་ཀྱི་རྣམ་སྨིན་དང་རྒྱུ་མཐུན་འབྲས་བུ་ནི་མེ་ལོང་ཡེ་ཤེས་དང་མཚན་སོ་གཉིས། གསལ་
བྱེད་ཀྱི་ཡང་མཉམ་ཉིད་ཡེ་ཤེས་དང་དཔེ་བྱད་བརྒྱད་ཅུ། ཕྱག་མཚན་ས་བོན་གྱིས་མཚན་པ་སོར་རྟོག །སྤྲོས་
བསྡུ་བྱས་ཏེ་གཅིག་ཏུ་འདྲེས་པ་བྱ་སྒྲུབ་སྐུ་རྫོགས་པ་ཆོས་དབྱིངས་ཡེ་ཤེས་སུ་བཞག་པའི་ཕྱིར། སཾ་བྷུ་ཊ་
ལས༑ ༑ཟླ་བ་མེ་ལོང་ཡེ་ཤེས་ལྡན། དེ་བཞིན་མཉམ་ཉིད་ཡེ་ཤེས་ཉིད། རང་ལྷའི་ས་བོན་ཕྱག་མཚན་
ནི༑ ༑སོ་སོར་རྟོག་པར་བརྗོད་པར་བྱ། །ཐམས་ཅད་གཅིག་གྱུར་བྱ་ནན་ཏན། །གཟུགས་བརྙན་རྫོགས་
པ་དག་པའོ། །མཁས་པས་ཆོ་ག་གསུང་པ་ནི། །རྣམ་པ་ལྔ་པོ་བསྒོམ་པར་བྱ། །ཞེས་སོ། །རྟེན་གཞལ་
ཡས་ཁང་ཇི་ལྟར་བསྐྱེད་ཚུལ་ཡོད་དེ། གཟུགས་ཕུང་རྣམ་དག་རྣམ་སྣང་གི་སྐུ་དང་ཕྱག་མཚན་དང་ས་བོན་
གང་རུང་ལས་གཞལ་ཡས་ཁང་གྲུ་བཞི་སྒོ་བཞི་པ་སོགས་མཚན་ཉིད་ཐམས་ཅད་དང་ལྡན་པ་ཡེ་ཤེས་ཀྱི་རང་
བཞིན་ཅན་དུ་བསྒོམ་པ་ཡིན་པའི་ཕྱིར། མདོར་བྱས་ལས། ཟུར་བཞི་དང་ནི་སྒོ་བཞི་དང༌། རྟ་བབས་
བཞི་ཡིས་མཛེས་བྱས་པ། ཐིག་བཞི་དང་ནི་ཡང་དག་ལྡན། །ཀ་བ་བརྒྱད་ཀྱིས་ཉེ་བར་མཛེས། །ཞེས་
དང་༑ ༑འདུས་པའི་རྩ་རྒྱུད་ལས། གྲུ་བཞི་ཤིན་ཏུ་མཛེས་པ་ཡི། །མཆོད་རྟེན་རིན་ཆེན་སྣ་བཞི་པ། །གསལ་
ཞིང་རང་བཞིན་དྲི་མ་མེད། ཅེས་དང་། མངོན་བརྗོད་བླ་མ་ལས། ཁང་པ་བརྩེགས་པ་རྣམ་པར་བསམ།



(97}
ཟུར་བཞི་པ་ལ་སྒོ་བཞི་པ། རྟ་བབས་བཞིས་ནི་རྣམ་པར་བརྒྱན། དྲ་བ་དྲ་ཕྱེད་ཀྱིས་མཛེས་ཤིང་། །བ་
དན་ཕྲེང་བས་རྣམ་པར་བརྒྱན། །ཐུར་གྱི་ཆ་ནི་ཐམས་ཅད་དང་། །སྒོ་དང་སྒོ་ཁྱུད་མཚམས་རྣམས་སུ།
རྡོ་རྗེ་རིན་ཆེན་གྱིས་བརྒྱན་པ། །ཕྱི་ཡི་དཀྱིལ་འཁོར་ཐིག་གདབ་བོ། །ཞེས་སོ། །གཞལ་ཡས་ཁང་ཞེས་
པའི་སྒྲ་བཤད་ཡོད་དེ། གཞལ་དུ་མེད་པའི་སངས་རྒྱས་མཐའ་ཡས་པའི་བཞུགས་གནས་ཀྱི་ཁང་པ་ཡིན་
པས་ན་དེ་ལྟར་བརྗོད་པའོ། །ཕྱི་རོལ་ཏུ་དུར་ཁྲོད་རུ་བ་བསྒོམ་པའི་དགོས་པ་ནི། །རོ་ཡི་སྤྱོད་ལམ་རྣམ་
བཞི་བྱེད་པ་ལ་དུར་ཁྲོད་ཅེས་པ་ཡིན་ལ། བདག་མེད་པའི་སྟོང་པ་སོགས་ལྟ་བ་བཀར་བཏགས་ཀྱི་ཕྱག་རྒྱ་
བཞི་མཚོན་པ་དང་། དེའི་དབུས་སུ་རྟེན་བརྟེན་པ་བཞུགས་པ་ནི་ལྷན་སྐྱེས་ཀྱི་བདེ་བ་ཆེན་པོས་བདག་མེད་
པའི་དེ་ཁོ་ན་ཉིད་ལ་རོལ་པ་ཤེས་པའི་ཆེད་དུའོ། །དེ་ཡང་དུར་ཁྲོད་དངོས་ནི། སྡོམ་འབྱུང་ལས། གཏུམ་
དྲག་དེ་བཞིན་ཚང་ཚིང་དང༌། །རྡོ་རྗེ་འབར་བ་ཀེང་རུས་ཅན། དབང་ལྡན་དུ་ནི་མི་བཟད་བཞད། །བྱིན་
ཟ་རུ་ནི་བཀྲ་ཤིས་མཆོག །མུན་པ་དྲག་པོ་བདེན་བྲལ་ཏུ། །རླུང་ཕྱོགས་ཀི་ལི་ཀི་ལིའི་སྒྲ། །ཞེས་དང་།
ཀེང་རུས་དང་ནི་མདུང་གིས་ཕུག །འཕྱང་དང་ཕྱེད་ཚིག་པ་དང་མགོ །ཐོད་པ་བྱིན་པ་མགོ་རྡུམ་དང་།
གཙིགས་པའི་མགོ་དང་རུས་པ་དང༌། །ཞེས་པ་རྣམས་ཡིན་ལ་ལྷག་མ་ཤིང་དང་ཕྱོགས་སྐྱོང་དང་ཞིང་སྐྱོང་
དང་ཆུ་དང་ཀླུ་དང་སྤྲིན་དང་རི་དང་མཆོད་རྟེན་དང་གྲུབ་ཆེན་བརྒྱད་ཚན་རྣམས་ནི་ཡན་ལག་ཡིན་ནོ། །གཞལ་
ཡས་ཁང་བསྒོམས་པ་ལ་ཆོས་ཅན། །དགོས་པ་ཡོད་དེ། གཞི་ལམ་དག་པའི་འཇིག་རྟེན་ལ་ལོངས་སྤྱོད་
དགོས་པའི་ནུས་པ་སྦྱོང་བ་དང་། ལམ་དུས་སུ་སྒྱུ་ལུས་པ་གཉིས་ཀྱི་རྟེན་གཞལ་ཡས་ཁང་དངོས་སུ་སྤྲུལ་
པའི་དགེ་རྩ་སྨིན་པར་བྱེད། །འབྲས་བུ་ཡེ་ཤེས་ཀྱི་རང་སྣང་ལས་གྲུབ་པའི་གཞལ་ཡས་ཁང་འགྲུབ་ཡོང་
བ་དེ་ལམ་བྱེད་དུ་བྱས་པས་བག་ཆགས་འཇོག་པའི་ཆེད་ཡིན་པའི་ཕྱིར་རོ། བསྐྱེད་རིམ་གྱི་ཡེ་ཤེས་ཀྱི་སའི་
ངང་ལ་མཉམ་པར་བཞག་པའི་རྣལ་འབྱོར་པ་ཆོས་ཅན། ཁྱོད་མཉམ་གཞག་དེ་ལས་ཇི་ལྟར་ལྡང་ཚུལ་ཡོད་
དེ༑ ༑རང་གི་སེམས་བདེ་སྟོང་གཉིས་སུ་མེད་པའི་ཡེ་ཤེས་ལྷའི་སྐུའམ་ནཱ་ད་སོགས་གང་རུང་གི་གཟུགས་
སུ་ལངས་ཏེ་དེ་བཞིན་གཤེགས་པ་ཐམས་ཅད་ཀྱི་གསུང་རྡོ་རྗེའི་རང་བཞིན་དེ་ངའོ་སྙམ་དུ་བསྒོམས་ཤིང་
ལོངས་སྐུ་རྡོ་རྗེ་འཆང་ལ་ང་རྒྱལ་ཤུགས་ཅན་འཇོག་པ་དེ་ཡིན་པའི་ཕྱིར། འདུས་པའི་རྩ་རྒྱུད་ལས། རྡོ་



{98}
རྗེ་གསུམ་ཡིག་སྔགས་ཀྱི་མཆོག །ཕྱག་རྒྱ་ཆེན་པོ་རྣམ་སྒོམ་པ། བྱང་ཆུབ་ཐམས་ཅད་ཐོབ་བྱའི་ཕྱིར།
ཡེ་ཤེས་རྡོ་རྗེ་དག་གིས་བྱ། །ཞེས་དང་། མན་ངག་སྙེ་མ་ལས། སྲིད་པ་བར་དོའི་གནས་སྐབས་དང་
འདྲ་བར། །ཁ་ཅིག་ཏུ་ཧོ་ཡིག་དམར་པོ་གཉིས་ཀྱི་ནང་དུ་ཆུད་པའི་ས་བོན་གྱི་ཡི་གེའི་གནས་སྐབས་སམ་
ཡི་གེ་གསུམ་གྱི་གནས་སྐབས་སམ། །ཁ་ཅིག་ཏུ་ནཱ་ད་ཙམ་སྟེ། །རྣམ་པ་གསུམ་ག་ཡང་ལུས་དང་ངག་
དང་སེམས་རྣམས་སྐྱེད་པའི་ཕྱིར་རོ། །སྟོང་པ་ཉིད་ཀྱི་ཏིང་ངེ་འཛིན་ནི་འཆི་བའི་རྗེས་ཐོགས་སུ་ཡི་གེའི་
གཟུགས་དང་། དེ་བསྡུས་པ་ནཱ་དའི་གཟུགས། དྲི་ཟ་ནི་རྒྱུད་གཞན་རྣམས་སུ་བསྟན་པ་ལས་སོ། །ས་བོན་
ལ་སོགས་པའི་ཡི་གེ་རྣམས་དང་ནཱ་ད་ནི། རྣམ་པ་སྣ་ཚོགས་སུ་སྐྱེད་པར་འགྱུར་བའི་ལྷའི་འབྱུང་གནས་
ཉིད་ཀྱི་ཕྱིར་རོ། །གང་གི་ཕྱིར་དྲི་ཟ་རྣམས་ཀྱང་རྣམ་པ་སྣ་ཚོགས་པ་རྣམས་ཏེ་འོང་བར་འགྱུར་བའི་སྲིད་
པའི་རྣམ་པ་ཉིད་ཀྱི་ཕྱིར་རོ། ཞེས་སོ། །དེ་ལྟར་བསྒོམས་པ་ལ་ཆོས་ཅན། དགོས་པ་ཡོད་དེ། རང་ཉིད་
ལ་ཕྱིས་འབྱུང་གི་བར་དོ་འགྲུབ་པའི་ཐ་མལ་བའི་ནུས་པ་སྦྱོང་བ་དང་། རྫོགས་རིམ་གྱི་སྐབས་སུ་སྒྱུ་མའི་
སྐུ་གཉིས་འགྲུབ་པའི་དགེ་རྩ་སྨིན་པ་དང་། འབྲས་བུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང་
ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་མྱུར་དུ་འགྲུབ་པའི་ཐབས་མཁས་
ཁྱད་པར་ཅན་དུ་གྱུར་པ་དང་། སངས་རྒྱས་ཀྱི་གསུང་འགྲུབ་པའི་ནུས་པ་ཁྱད་པར་ཅན་འཇོག་པའི་ཆེད་
ཡིན་པའི་ཕྱིར། །བསྐྱེད་རིམ་གྱི་ཕྲ་བའི་ལུས་རྟེན་ལ་གནས་པའི་རྣལ་འབྱོར་པ་ཆོས་ཅན། །ཁྱོད་རགས་
པའི་སྤྲུལ་སྐུར་ཇི་ལྟར་བཞེངས་ཚུལ་ཡོད་དེ། རང་གི་སེམས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་གཟུང་
རྣམ་དེ་ཉིད། བྲིས་སྐུ་ལྟ་བུ་ལེབ་ལེབ་མོ་ཞིག་ཀྱང་མིན་ལ། འབུར་སྐུ་ལྟ་བུའི་ལྡེར་བོ་གདོས་བཅས་ཀྱང་
མ་ཡིན་པར་མེ་ལོང་ནང་གི་གཟུགས་བརྙན་ནམ་མཁའི་འཇའ་ཚོན་ལྟ་བུ་སྣང་ལ་རང་བཞིན་མེད་པ་དྭངས་
གསལ་འོད་ཀྱི་རང་བཞིན་ཅན། དཀྱིལ་འཁོར་གྱི་གཙོ་བོ་གང་ཡིན་གྱི་སྐུར་དངོས་སུ་བཞེངས་པར་མོས་
ཏེ༑ ༑སངས་རྒྱས་ཐམས་ཅད་ཀྱི་སྐུ་རྡོ་རྗེ་འབྲས་དུས་ཀྱི་རྡོ་རྗེ་འཆང་དེ་ངའོ་སྙམ་དུ་གསལ་སྣང་བསྒོམས་
ཤིང་ང་རྒྱལ་ཤུགས་ཅན་འཇོག་པ་དེ་ཡིན་པའི་ཕྱིར། །མན་སྙེ་ལས། འབྲས་བུ་ཡོངས་སུ་རྫོགས་པ་ཉེ་
བར་བཟུང་ནས་སྤྱོད་ཡུལ་ཐམས་ཅད་སོ་སོར་ཉམས་སུ་མྱོང་བའི་ཕྱིར་ཏེ་བཙས་པ་ནི་དབང་པོ་ཐམས་ཅད་



{99 }
ཀྱི་སྤྱོད་ཡུལ་སོ་སོར་ཉམས་སུ་མྱོང་བས་སོ། །དེ་ནས་བུ་ལ་སོགས་པ་སྐྱེད་པར་བྱེད་པའི་གནས་སྐབས་
དང་འདྲ་བ་ནི་སྤྲུལ་པའི་སྐུ་ལྷ་སྤྲོ་བའི་གནས་སྐབས་སོ། །ཞེས་སོ། །དེ་ལྟར་བསྒོམས་པ་ལ་ཆོས་ཅན།
དགོས་པ་ཡོད་དེ། རང་ལ་མ་འོངས་པ་ན་འབྱུང་རྒྱུའི་སྐྱེ་བའི་ནུས་པ་སྦྱོང་བ་དང་། ལམ་དུས་སུ་སྒྱུ་ལུས་
པ་གཉིས་པོས་རགས་པའི་ལུས་རྟེན་བཟུང་བའི་དགེ་རྩ་སྨིན་པ་དང་། འབྲས་བུ་སྤྲུལ་སྐུ་འགྲུབ་པའི་བག་
ཆགས་འཇོག་པ་དང་འབྲས་བུ་ལམ་བྱེད་ཁྱད་པར་ཅན་དུ་གྱུར་བའི་ཆེད་ཡིན་པའི་ཕྱིར། །བསྐྱེད་རིམ་
པའི་རྣལ་འབྱོར་བ་ཆོས་ཅན། ཁྱོད་ལྷར་བསྐྱེད་པ་ལ་སྐྱེད་ལུགས་དུ་ཞིག་ཡོད་པ་བཞག་ཏུ་ཡོད་དེ། ནམ་
མཁའ་ལས་སྤྲིན་ཕུང་བརྡོལ་བ་བཞིན་གློ་བུར་དུ་བསྐྱེད་པ་སྐད་ཅིག་དཀྲོང་བསྐྱེད་དང༌། ས་བོན་ལས་ཕྱག་
མཚན་དེ་ལས་སྐུ་རྫོགས་པར་བསྐྱེད་པའི་ཆོ་ག་གསུམ་བསྐྱེད་དང་། དེ་བཞིན་ཉིད་ལས་བྱང་ཆུབ་པ་དང་
ཟླ་ཉི་གང་རུང་དང་ས་བོན་དང་ཕྱག་མཚན་དང་སྐུ་རྫོགས་པ་ལས་བྱང་ཆུབ་པ་དང་ལྔ་པོ་རིམ་བཞིན་ཡེ་ཤེས་
ལྔ་དང་སྦྱར་ནས་བསྐྱེད་པ་མངོན་བྱང་ལྔ་བསྐྱེད་དང་། གཙོ་བོ་འོད་གསལ་དུ་གཞུག་པ་ན་ཚད་མེད་ལྷ་མོ་
བཞིས་བསྐུལ་བ་ལས་སླར་ཡང་འོད་གསལ་ལས་བཞེངས་ཏེ་དཀྱིལ་འཁོར་པ་ཀུན་གྱི་མཐོང་བ་ཞུ་བ་གླུས་
བསྐུལ་གྱི་བསྐྱེད་ཚུལ་དང་བཞི་ཡོད་པའི་ཕྱིར། །མངོན་བྱང་ལྔ་བསྐྱེད་ལ་ཡེ་ཤེས་ལྔ་ལས་བྱང་ཆུབ་པ་ཞེས་
གསུངས་ལ་གསལ་བྱེད་ལས་ཉི་མ་བསྐྱེད་པ་དང་ཟླ་བ་གཉིས་པ་སྐྱེད་པ་ཡང་ཡོད་དོ། །ཞུ་བ་གླུས་བསྐུལ་
ལ་ཡང་། གུར་ལས། དྲི་ཟ་རབ་ཏུ་ཞུགས་པ་ནི། ལྷུང་སྟེ་ཞུ་བ་རྗེས་དྲན་པ། མཚམས་ཀྱི་ལྷ་མོ་རྣམས་
ཀྱིས་བསྐུལ། །ཞེས་པ་ལྟར། བར་སྲིད་མཚོན་བྱེད་ཀྱི་ཡེ་གེ་སོགས་ཞུགས་པས་རྐྱེན་གྱིས་ཆགས་པ་ཆེན་
པོས་བཞུ་ནས་ཐིག་ལེའུ་གཟུགས་སུ་གནས་པ་ལ། སྤྱན་སོགས་ལྷ་མོ་བཞིས་གླུས་བསྐུལ་ནས་ཐིག་ལེ་ལས་
ས་བོན་སོགས་ཆོ་ག་གསུམ་གྱིས་ལྷར་བསྐྱེད་པ་དང་། མངོན་བྱང་ལྔས་ལྷར་བསྐྱེད་ཚུལ་གཉིས་སུ་མཛད་
དེ༑ ༑དང་པོ་སྦྱོར་བའི་སྐབས་སུ་ཞུ་ཚུལ་ཡིན་ལ། མདོར་བྱས་ལས་གསུངས་པ་ལྟར་ལས་རྒྱལ་མཆོག་
གི་སྐབས་སུ་ཞུ་བ་ཡང་བར་སྲིད་ཀྱི་ཡི་གེ་སོགས་ཞུགས་ནས་ཞུ་བ་མིན་པས་འོད་གསལ་དུ་འཇུག་པ་ཡིན་
ནོ༑ ༑ཡང་དེ་ཆོས་ཅན། ཁྱོད་ལུས་དཀྱིལ་ཇི་ལྟར་སྒོམ་པ་བཞག་ཏུ་ཡོད་དེ། །འདུས་པ་ལས་གསུངས་
པའི་ལུས་དཀྱིལ་དང་། མ་རྒྱུད་བདེ་མཆོག་ལས་གསུངས་པའི་ལུས་དཀྱིལ་བསྒོམ་ཚུལ་དང་གཉིས་སུ་



{100}
ཡོད་པའི་ཕྱིར། །དང་པོ་གྲུབ་སྟེ། ཕྱི་གཞལ་ཡས་ཁང་གི་སྣང་བ་མ་བསྡུས་པའི་ངང་ནས་རིམ་པ་བཞིན་
དུ་གཞལ་ཡས་ཁང་གི་རྒྱུན་ཕྱི་མ་ཕྱི་མ་རྣམས་དང་། རང་གི་ལུས་ཀྱི་ཆ་དེ་དང་དེ་འཕྲད་པ་ཡོངས་སུ་གྱུར་
པ་ལས་ལུས་ཀྱི་དཀྱིལ་འཁོར་འགྲུབ་པར་མོས་པ་ནི་རྟེན་བསྒོམ་ཚུལ་ཡིན་པ་གང་ཞིག །རང་གི་སྤྱི་བོ་ལ་
སོགས་པའི་གནས་སོ་གཉིས་སུ་ལོ་ལ་སོགས་པའི་ས་བོན་སོ་གཉིས་བཀོད་པ་གཟུགས་སོགས་ཕུང་པོ་ལྔ་དང་།
ས་སོགས་ཁམས་བཞི། །མིག་དབང་སོགས་དབང་པོ་དྲུག་དང་ཚིགས་རྣམས་དང་རྩ་རྒྱུས་སྟེ་བརྒྱད་དང༌།
གཟུགས་སོགས་ཡུལ་ལྔ་། །ལག་པ་གཡས་སོགས་ཡན་ལག་བཅུ་སྟེ་ལུས་ཀྱི་ཆ་ཤས་སོ་གཉིས་དང་ངོ་བོ་
དབྱེར་མེད་དུ་བྱས་ནས། ལྷ་སོ་གཉིས་སུ་བསྐྱེད་ནས་ང་རྒྱལ་དང་གསལ་སྣང་བསྒོམ་པ་ཡིན་པའི་ཕྱིར།
དང་པོ་གྲུབ་སྟེ། །རྡོར་ཕྲེང་ལས། ལུས་ནི་གཞལ་ཡས་ཁང་དུ་འགྱུར། །སངས་རྒྱས་ཀུན་ཀྱི་ཡང་དག་
བསྟེན༑ ༑ཟུར་བཞི་པ་ནི་མདུན་རྒྱབ་དང་། གཡས་དང་གཡོན་གྱིས་དབྱེ་བས་སོ། །ཞེས་སོགས་གསུངས་
པའི་ཕྱིར། །གཉིས་པ་གྲུབ་སྟེ། །འདུས་པའི་རྩ་རྒྱུད་ལས། ནུ་མའི་དབུས་བར་སྤྱི་གཙུག་མཐའ་ཡི་བར།
ཆོ་ག་ཤེས་པས་ཡང་ན་རྐང་པའི་བར། །ལྟེ་བ་རྐེད་པ་གསང་བར་རྒྱལ་བའི་སྲས། །རིགས་ལྔ་རྣམས་ནི་
དགོད་པ་རབ་ཏུ་བྱ། །ཞེས་དང་། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས།
ཞེས་དང༌། ས་ནི་སྤྱན་ཞེས་བྱ་བ་སྟེ། །ཞེས་སོགས་གསུངས་པའི་ཕྱིར། །དེ་ལྟར་བསྒོམས་པ་ལ་ཆོས་
ཅན༑ ༑དགོས་པ་ཡོད་དེ། ཕུང་ཁམས་སྐྱེ་མཆེད་སོགས་བྱིན་གྱིས་རློབ་པ་དང༌། མིག་སོགས་ཀྱི་མངོན་
ཤེས་ལྔ་འགྲུབ་པ་དང༌། ལུས་ཀྱི་གནས་དེ་དག་གི་རྩ་རླུང་ཐིག་ལེ་རྣམས་ལས་རུང་དུ་བྱས་པས་རྫོགས་རིམ་
གྱི་རྟོགས་པ་ཁྱད་པར་ཅན་སྐྱེ་བའི་རྒྱུད་སྨིན་པའི་ཆེད་ཡིན་པའི་ཕྱིར། །གོང་གི་རྟགས་གཉིས་པ་གྲུབ་སྟེ།
ལུས་རྟེན་གྱི་དཀྱིལ་འཁོར་དུ་བསྒོམ་ཚུལ་ནི། །དཔེར་ན་སྣམ་བུའི་སྐད་ཅིག་སྔ་མས་ཉེར་ལེན་དང༌། རྒྱ་
སྐྱེགས་སྐད་ཅིག་ཕྱི་མས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་སྣམ་བུའི་སྐད་ཅིག་ཕྱི་མ་དམར་པོར་འགྱུར་
བ་དེ་བཞིན་དུ། །ཕྱི་དཀྱིལ་གྱི་རླུང་དཀྱིལ་སོགས་བསྒོམ་པའི་རྒྱུན་གྱིས་ཉེར་ལེན་དང་། སྒྲུབ་པ་པོ་རང་
ཉིད་ཀྱི་རྐང་པ་གཉིས་བགྲད་པ་སོགས་མཉམ་དུ་ཚོགས་པས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་རླུང་
དཀྱིལ་སྐད་ཅིག་ཕྱི་མ་སོགས་ལུས་དཀྱིལ་གྱི་རླུང་དཀྱིལ་སོགས་རྟེན་གཞི་དང་རྟེན་སོ་སོར་འགྱུར་བར་མོས་



{i01}
ཏེ་བསྒོམ་པ་གང་ཞིག །དེ་བཞིན་དུ་པཱ་ཛ་ལ་སོགས་པའི་ཡུལ་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་
པ་ཡོངས་སུ་གྱུར་པ་ལས་རྩིབས་ཁོག་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་
རང་བཞིན་དུ་མོས་ནས་བསྒོམ་པ་ཡིན་པའི་ཕྱིར། །རྟགས་གཉིས་ཀ་གྲུབ་སྟེ། ཉུང་ངུའི་རྩ་རྒྱུད་ལས། ཕྱི་
རོལ་དེ་བཞིན་ནང་དེ་བཞིན། །ཞེས་དང་། མཐོ་རིས་ས་སྟེང་ས་འོག་ཏུ། །དཔའ་བོའི་ཡན་ལག་བརྟན་
གཡོའི་བདག །བུ་ལ་སོགས་པ་གང་བསྟན་པ། ཕྱི་ནང་བདག་ཉིད་ཅན་དུ་གནས། །ཞེས་དང་། སཾབྷུ་ཊ་
ལས༑ ༑རྐང་པའི་མཐིལ་དུ་རྩོམ་ཆེན་རླུང་། །གཞུ་ཡི་དབྱིབས་སུ་རྣམ་པར་གནས། །སུམ་མདོ་ཡི་ནི་
གནས་སུ་ནི། །དེ་བཞིན་གྲུ་གསུམ་འབར་བ་ཉིད། །ཟླུམ་པོའི་རྣམ་པའི་གཟུགས་ཀྱིས་ནི། །ཆུ་ནི་ལྟོ་བར་
རྣམ་པར་གནས། །སྙིང་ཁར་ཡང་ནི་ས་ཉིད་དེ། །ཀུན་ནས་གྲུ་བཞི་པ་ཉིད་དོ། །ཞེས་སོ། བརྟེན་པ་ལྷ་ཇི་
ལྟར་སྒོམ་ཚུལ་ཡང་ཡོད་དེ། སྙིང་ག་ཆོས་ཀྱི་འཁོར་ལོའི་དབུས་སུ་དཔྱིད་ཧཱུྃ་ཡིག་ལས་གཙོ་བོ་དང་། ལྟེ་
བ་སྤྲུལ་པའི་འཁོར་ལོའི་དབུས་སུ་རྡུལ་ཐིག་ལེ་ཡུམ་བསྐྱེད་དེ་སྙིང་གར་སྙོམས་པར་འཇུག་པའི་ཚུལ་གྱིས་
བཞུགས་པ་དང་། སྙིང་གའི་རྩ་འདབ་བརྒྱད་ལས་མཁའ་འགྲོ་མ་བཞི་ཐོད་པ་བཞི་དང་བཅས་པ་བརྒྱད་དུ་
བསྐྱེད་པ་དང༌། གནས་ཉེར་བཞིའི་ཁམས་རྣམས་ལས་དཔའ་བོ་རྣམས་དང༌། རྩ་རྣམས་ལས་དཔའ་མོ་
རྣམས་བསྐྱེད་ཅིང་། དབང་པོའི་སྒོ་བརྒྱད་ཀྱི་རྩ་རྣམས་སྒོ་མཚམས་བརྒྱད་དུ་བསྒོམ་པའི་སྒོ་ནས་ང་རྒྱལ་
དང་གསལ་སྣང་སྒྲུབ་པ་ཡིན་པའི་ཕྱིར། །དང་པོ་དེར་ཐལ། །དཔྱིད་ཐིག་ལས། །དེ་ཡི་དབུས་བཞུགས་
དཔའ་བོ་ནི། །ཡུངས་ཀར་སྦོམ་པོའི་ཚད་ཙམ་སྟེ། །ཧཱུྃ་ཡིག་ས་བོན་མི་ཤིགས་པ། །ཁ་བ་ལྟ་བུ་འབབ་པ་
ཡིན༑ ༑བ་སནྟ་ཞེས་བྱ་བ་སྟེ། །ལུས་ཅན་རྣམས་ཀྱི་སྙིང་དགའ་བྱེད། །རྒོད་མ་ཁ་ནི་མེ་ཡི་གཟུགས།
ཕག་མོ་ཏི་ལ་ཀ་ཞེས་བརྗོད། །ལས་ཀྱི་རླུང་གིས་བསྐྱོད་ནས་སུ། །ལྟེ་བའི་དཀྱིལ་འཁོར་ནས་ནི་འབར།
ཁ་སཆུ་དང་ཕྲད་པས་མཉེས། །སྙོམས་པར་འཇུག་པས་ཡང་དག་བཞུགས། །ཞེས་གསུངས་པའི་ཕྱིར་
གཉིས་པ་དེར་ཐལ། །སཾ་བྷུ་ཊ་ལས། འདབ་མ་རྣམས་ཀྱིབཞི་ལ་ཡང་། འབྱུང་བ་བཞི་ཡི་རང་བཞིན་རྩ།
མར་མེའི་རང་བཞིན་ལྟ་བུ་ནི། ཕྱོགས་བཞི་ལ་ནི་རྣམ་པར་གནས། །རྩ་རྣམས་བཞི་ཡང་མཚམས་རྣམས་
སུ༑ ༑རྣམ་པར་གནས་ཤིང་དེར་སོན་པའང་། །བདུད་རྩི་ལྔ་ནི་འབབ་པ་སྟེ། །དེ་མཆོད་རང་གི་གཟིགས་



{102}
གནས་པས། །དེ་ཡི་དངོས་པོའི་ངོ་བོ་ལས། །མཆོད་པ་བཞི་ནི་རྣམ་པར་བཤད། །ཅེས་སོ། །གསུམ་པ་
དེར་ཐལ། །རྡོ་རྗེ་མཁའ་འགྲོ་ལས། །ཕྱི་དང་ནང་ན་ཡང་དག་གནས། །ཉི་ཤུ་རྩ་བཞིར་ཕྱེ་བ་ཡིས། །སྐུ་
གསུང་ཐུགས་ཀྱི་འཁོར་ལོ་ཡིན། །གནས་རྣམས་དག་ནི་ཐམས་ཅད་དུ། །རྩ་རྣམས་ཀུན་ནི་ཡང་དག་བཤད།
ཡུལ་འདི་རྣམས་ཀྱི་བུ་མོ་གང་། །རྩ་ཡི་གཟུགས་ཀྱིས་གནས་སོ་ཞེས། །ཞེས་དང་། ལ་བ་བའི་འགྲེལ་པ་
ལས༑ ༑ཞལ་དང་ལྟེ་བ་དང་རྟགས་དང་བཤང་བའི་སྒོར་རིམ་པ་བཞིན་དུ་ཁུ་གདོང་མ་སོགས་སྒོ་སྐྱོང་མ་
རྣམས་སོ། །མཛོད་སྤུ་དང་རྣ་བ་དང་མིག་དང་སྣའི་སྐོར་གཤིན་རྗེ་བརྟན་མ་ལ་སོགས་པའོ། །ཞེས་སོ།
ལུས་དཀྱིལ་སྒོམ་པ་ལ། རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་
བཞི་རིམ་བརྩེགས་ཀྱི་རླུང་དཀྱིལ་གཞུའི་དབྱིབས་ཅན་དང་། ཞེས་སོགས་བརྗོད་པའི་ཚེ་སྔར་བསྐྱེད་པའི་
ཕྱི་དཀྱིལ་འཁོར་ད་དུང་གནས་པ། དེའི་དབྱིབས་ཅན་གྱི་ལུས་ཀྱི་རྐང་གཉིས་བགྲད་པའི་ཆ་ལས་རིགས་
འདྲ་ཕྱི་མ་ལུས་དཀྱིལ་གྱི་རླུང་དཀྱིལ་སྐྱེས་པར་སྒོམ་སྟེ་གཞན་རྣམས་ལ་དེ་ལྟར་དུ་ཤེས་ནས་བསྐྱེད་དགོས་
སོ༑ ༑ སྙིང་གའི་རྩ་འཁོར་གྱི་དབུས་ཀྱི་དྷཱཏཱིའི་ནང་གི་བྱང་སེམས་དང་ཧཱུྃ་ཡིག་བ་མོ་ལྟ་བུ་འཛག་པ་གཉིས་
ངོ་བོ་དབྱེར་མེད་དུ་བྱས་ལ་དེ་ལས་ཡབ་ཧེ་རུ་ཀ་བསྐྱེད་ཅིང་། ལྟེ་བའི་རྩ་འཁོར་གྱི་དབུས་ཀྱི་དྷཱ་ཏཱིའི་ནང་
གི་དམར་ཆ་ཏི་ལཀ་ཐིག་ལེ་ལས་ཡུམ་ཕག་མོ་བསྐྱེད་པ་དང་མཉམ་དུ་སྙིང་གའི་དྷཱུ་ཏཱིའི་ནང་དུ་འཕྲད་ནས་
སྙོམས་པར་འཇུག་བཞིན་པའོ། །སྙིང་གའི་ཕྱོགས་བཞིའི་ཤར་གྱི་རྩ་སུམ་སྐོར་མ་དེང་བྱང་གི་གཏུམ་མ་
ནུབ་ཀྱི་ཁྱིམ་མ་ལྷོའི་འདོད་མ་རྣམས་ལ་རིམ་པ་བཞིན་ས་རླུང་དང་རླུང་གི་རླུང་དང་མེ་རླུང་དང་ཆུ་རླུང་རྒྱུ་
བས་འབྱུང་བ་བཞིའི་རྩ་རྣམས་ལས་མཁའ་འགྲོ་མ་སོགས་བཞི་དང༌། ཕྱོགས་གཅིག་རྩ་བཞི་ལས་ཤར་
ལྷོ་ལ་སོགས་པའི་མཚམས་བཞིར་རྩ་བཞི་གྱེས་པ་ནས་བཤང་གཅི་ཁུ་ཁྲག་བད་ཀན་ཏེ་བདུད་རྩི་ལྔ་འབབ་པའི་
མཆོད་པའི་རྩ་བཞི་ལས་ཐོད་པ་བཞི་བསྐྱེད་དོ། །གནས་ཉེར་བཞིའི་རྩ་ཁམས་རྣམས་བཤད་ན། སྐུ་མཚམས་
བུལླི་རར་རྩ་མི་ཕྱེད་མ་ཁམས་སོ་དང་སེན་མོ་འབབ་པ། སྤྱི་གཙུག་ཛལནྡྷ་རར་རྩ་ཕྲ་གཟུགས་མ་ཁམས་
སྐྲ་དང་བ་སྤུ་འབབ། །རྣ་བ་གཡས་པ་ཨོ་ཌི་ཡ་ནར་རྩ་རྩེ་བ་མ་ཁམས་པགས་པ་དང་དྲི་མ་འབབ། ལྟག་
པ་མཐུ་ཏར་རྩ་གཡོན་པ་མ་ཁམས་ཤ་འབབ། རྣ་བ་གཡོན་པ་གོ་དཱ་པ་རིར་རྩ་ཐུང་ངུ་མ་ཁམས་ཆུ་རྒྱུས་



{104}
འབབ༑ ༑སྨིན་མཚམས་ར་མེ་ཤྭ་རར་རྩ་རུས་སྦལ་སྐྱེས་མ་ཁམས་རུས་པ་འབབ། མིག་གཉིས་དེ་ཕྱི་
ཀོ་ཊརི་རྩ་སྒོམ་པ་མ་ཁམས་མཆིན་པ་འབབ་སྟེ་མངོན་བརྗོད་ལས་མཁལ་མ་འབབ་པར་གསུངས། །ཕྲག་
པ་གཉིས་མ་ལཝཱར་རྩ་དབང་མ། ཁམས་མིག་འབབ་སྟེ་སྡོམ་འབྱུང་ལས་སྙིང་འབབ་པར་གསུངས། །མཆན་
ཁུང་གཉིས་ཀཱ་མ་རཱུ་བར་རྩ་སྐྱོན་ལྡན་མ། ཁམས་མིག་འབབ། ནུ་མ་གཉིས་ཨ་ཏྲེར་རྩ་མཇུག་མ། ཁམས་
མཁྲིས་པ་འབབ། ལྟེ་བ་ཏྲི་ཤ་ཀུན་ནེར་རྩམ་མོ། ཁམས་གློ་བ་འབབ། སྣ་རྩེ་ཀོ་ས་ལར་རྩ་མཚན་མོ།
ཁམས་རྒྱུ་མ་འབབ། ཁ་ཀ་ལིངྐར་རྩ་བསིལ་སྦྱིན་མ་ཁམས་ངོས་ཀྱི་ཆུ་རྒྱུས་འབབ་སྟེ་སྡོམ་འབྱུང་ལས་
མཉེ་མ་འབབ་པར་གསུངས་ཤིང་རྡོ་རྗེ་མཁའ་འགྲོར་རྩིབས་ལོགས་ཀྱི་སྣལ་མ་འབབ་པར་བཤད་དོ། །མགྲིན་
པ་ལམ་པ་ཀར་རྩ་ཚ་བ་མ་ཁམས་ལྟོ་བ་འབབ། །སྙིང་ཀཉྩིར་རྩ་གཞོལ་མ་ཁམས་བཤང་བ་འབབ། །འབྲས་
བུ་གཉིས་ཧི་མ་ལ་ཡར་རྩ་དང་མ་ཁམས་ཚོགས་མའི་མཚམས་འབབ། མཚམས་མཐའི་ནང་ཞེས་པ་ལ་
སྡོམ་འབྱུང་ལས་འཚོགས་མའི་མཚམས་ནས་འབབ་པའི་རྩ་ཞེས་པ་དང་། ཀུན་སྤྱོད་དང་རྡོ་རྗེ་མཁའ་འགྲོ་
ལས་འཚོགས་མའི་སྲུབས་དང་མངོན་བརྗོད་ལས་སྒྲ་མཐའ་ཞེས་གསུངས། མཚན་མ་བྲེ་ཏ་པུ་རིར་རྩ་
གཟུགས་ཅན་མ་ཁམས་རྣག་འབབ། བཤང་ལམ་གྲི་ཧ་དེ་ཝཏེར་རྩ་སྤྱི་བ་མ་ཁམས་བད་ཀན་འབབ། བརླ་
གཉིས་སོ་རར་རྩ་རྒྱུ་སྦྱིན་མ་ཁམས་དམར་པོ་སྟེ་ཁྲག་འབབ། བྱིན་པ་གཉིས་སུ་ཝཎ་དཱི་པར་རྩ་སྦྱོར་བྲལ་
མ་ཁམས་རྡུལ་འབབ། །སོར་མོ་བཅུ་དྲུག་ནཱ་ག་རར་རྩ་སྡུ་གུ་མ་ཁམས་ཚིལ་དང་མྱོས་བྱེད་འབབ། བོལ་
གོང་སིནྡྷཱ་རར་རྩ་གྲུབ་པ་མ་ཁམས་མཆི་མ་འབབ། མཐེ་བོང་བཞི་མ་རུང་རྩ་འཆོད་པ་མ་ཁམས་ལུད་སྐམ་
འབབ༑ །པུས་མོ་གཉིས་ཀུ་ལུ་ཏར་རྩ་ཡིད་བཟང་མ་ཁམས་བྱིས་པའི་སྣབས་འབབ་པའོ། །དེ་ལྟར་ལུས་
ཀྱི་ཆ་ཤས་ཁམས་དེ་དང་དེ་ལས་དཔའ་བོ་ཉེར་བཞི་པོ་དེ་དང་དེར་བསྐྱེད་ཅིང་། ཁམས་གང་ན་གནས་པའི་
རྩ་དེ་དང་དེ་དཔའ་མོ་ཉེར་བཞིར་བསྐྱེད་པ་སྟེ། སྒོ་མཚམས་མ་བརྒྱད་རྣམས་སྒོ་བརྒྱད་ཀྱི་རྩ་དེ་དང་དེ་
ལྷར་བསྐྱེད་པ་འདི་རྣམས་ནི་ལུས་དཀྱིལ་ཡིན་གྱི། །ལུས་ལ་ལྷ་བཀོད་པ་ཙམ་དང་རྩ་དང་ཁམས་ལ་ལྷ་བསྐྱེད་
པ་ཙམ་གྱིས་ལུས་དཀྱིལ་དུ་མི་འགྱུར་རོ། །དེ་ལྟར་ལུས་དཀྱིལ་བསྒོམས་པ་ལ་ཆོས་ཅན། །དགོས་པ་
བཞག་ཏུ་ཡོད་དེ། ལུས་རྟེན་གྱི་གཞལ་ཡས་ཁོང་དུ་བསྒོམས་པས་རྫོགས་རིམ་དང་འབྲས་བུའི་སྐབས་སུ་



{104}
ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་དེ་དང་དེ་དག་ཏུ་དངོས་སུ་འགྱུར་བའི་དགེ་རྩ་སྨིན་
པ་དང་། སྒོ་མཚམས་མ་བརྒྱད་དབང་པོ་བརྒྱད་ཀྱི་སྒོར་བསྒོམས་པས་དབང་པོའི་སྒོ་ནས་རྒྱུ་བའི་ཐ་མལ་
བའི་ལས་རླུང་རྣམས་བྱིན་གྱི་བརླབས་པ་དང་། ཉེར་བཞི་ཡུལ་གྱི་རྩ་ཁམས་རྣམས་དཔའ་བོ་དང་དཔའ་
མོར་བསྒོམས་པས་གནས་དེ་དག་གི་རྩ་རླུང་ཐིག་ལེ་རྣམས་བྱིན་གྱིས་བརླབས་པ་ལ་བརྟེན་རྩ་བདུན་ཁྲི་ཉིས་
སྟོང་གི་ལས་རླུང་རྣམས་གནས་འགྱུར་ཏེ་གནས་ཉེར་བཞིར་འདུ་བ་དང༌། བདེ་ཆེན་འཁོར་ལོའི་ལྷ་རྣམས་
བསྒོམས་པས་གནས་ཉེར་བཞིར་འདུ་བའི་རླུང་ཁམས་སོགས་སྙིང་གི་རྩ་འདབ་བརྒྱད་དུ་འདུ་བ་དང་། དེ་
ནས་དབུས་ཀྱི་གཉིས་སྤངས་དབུས་ཀྱི་མི་ཤིགས་པ་ལ་ཐིམ་པས་ལྷན་སྐྱེས་ཀྱི་བདེ་ཆེན་མཐར་ཐུག་འཆར་
བའི་རྒྱུད་སྨིན་བྱེད་ཁྱད་པར་ཅན་དུ་འགྲོ་བའི་ཆེད་ཡིན་པའི་ཕྱིར། །མི་ཤིགས་པའི་ཐིག་ལེ་ཆོས་ཅན། ཁྱོད་
ལ་དཔྱིད་ཅེས་པའི་རྒྱུ་མཚན་ཡོད་དེ། །དཔྱིད་དུས་དེས་རྩི་ཤིང་མེ་ཏོག་སོགས་རྒྱས་པར་བྱས་ཏེ་མི་རྣམས་
དཀའ་བའི་ཡིད་དང་ལྡན་པར་འགྱུར་བ་བཞིན། །ཁྱོད་ཀྱིས་ལྷན་སྐྱེས་ཀྱི་བདེ་སྟོང་གི་ཡེ་ཤེས་རྒྱས་པར་
བྱས་ཏེ་སྒྲུབ་པ་པོའི་ཡིད་བདེ་དགས་ཚིམ་པར་བྱེད་པས་ན་དེ་ལྟར་བརྗོད་པའི་ཕྱིར། །ཐུན་མོང་མ་ཡིན་
པའི་ལུས་དཀྱིལ་འདི་ཉིད་རྒྱུད་སྡེ་གཞན་ལ་མེད་པའི་ཁྱད་ཆོས་བླ་ན་མེད་པ་ཡིན་ཏེ། གྲུབ་ཆེན་དྲིལ་བུ་བས།
རི་མོར་གནས་པའི་ལས་དང་ནི། ཐིག་ལས་ཚོན་དགྱེའི་རིམ་པས་བསྟན། །འགྲོ་བ་འདི་དག་རང་བཞིན་
གྱིས༑ ༑གྲུབ་པའི་དཀྱིལ་འཁོར་གཉིས་མེད་པའོ། །བཅོས་མ་གཉིས་ཀྱི་ངོ་བོ་གང་། །དེ་ནི་གདུལ་བྱའི་
དབང་ལས་འདོད། །མཁས་པའི་བསྒྲུབ་བྱ་དེ་མིན་ཏེ། ཡང་དག་དོན་མཐོང་གྲོལ་ཕྱིར་རོ། །ཞེས་པ་
ལྟར༑ ༑བཅོས་མ་རས་བྲིས་དང་རྡུལ་ཚོན་གྱི་དཀྱིལ་འཁོར་གཉིས་ནི་འདྲི་མཁན་གྱིས་གསར་དུ་སྒྲུབ་དགོས་
པར་མ་ཟད་ལམ་གྱི་སྐབས་སུ་ཡང་དེ་གཉིས་ལ་གནད་དུ་བསྣུན་ཚུལ་མེད་པས་དགྲོལ་བར་མི་ནུས་ཤིང་།
མ་བཅོས་པ་རང་གི་ལུས་ཀྱི་དཀྱིལ་འཁོར་ནི་སྒྲུབ་གཞི་རྩ་དང་ཁམས་རྣམས་ལུས་ཆགས་ཙམ་ནས་གྲུབ་པས་
རང་བཞིན་གྱིས་གྲུབ་པ་ཞེས་བྱ་ལ་ལམ་གྱི་སྐབས་སུ་ཡང་ལུས་ཀྱི་རྩ་དང་ཁམས་ལ་གནད་དུ་བསྣུན་པ་ལས་
ཡང་དག་པའི་དོན་མཐོང་ནས་གྲོལ་བར་ནུས་པའོ། །དེ་ལྟར་ནུས་པའི་རྒྱུ་མཚན་ཡང་། རྡོ་རྗེ་ཕྲེང་བ་ལས།
རིམ་བཞིན་རྒྱ་ཆེན་རྒྱུད་ལས་ནི། །ལུས་ཀྱི་གནད་ཀྱི་དབྱེ་བ་ཡིས། དེ་ནི་ཉི་ཤུ་རྩ་བཞིར་བརྗོད། །ཐིམ་



{105}
དང་ལོངས་སྤྱོད་བདག་པོ་ཉིད། །གྲངས་ནི་བདུན་ཅུ་རྩ་གཉིས་བརྗོད། །རེ་རེའང་འཁོར་ནི་སྟོང་སྟོང་
ངོ༌༑ ༑ཞེས་པ་ལྟར། །རྩ་རྣམས་རིམ་གྱི་སྤྲོ་བ་དང་སྡུད་པའི་ཚུལ་ལ་བརྟེན་ནས་ཤེས་དགོས་པས། དེ་
ཉིད་ལས། ལ་ལ་ནཱ་ད་ར་ས་ནཱ། །ཨ་བ་དྷཱ་ཏི་ཞེས་བྱའི་མིང་། དེ་རྣམས་སྤྲོ་བའི་སྦྱོར་བ་ཡིས། །རིམ་
གྱིས་ཐུན་ནི་བརྒྱད་དུ་འགྱུར། །གསུམ་པོ་ཉི་ཤུ་རྩ་བཞིར་འགྲོ། །ཞེས་དང་པོ་རྩ་འཆགས་པའི་དུས་སུ་
རོ་རྐྱང་དབུ་མ་གསུམ་དང་དེ་ལས་སྙིང་གའི་རྩ་འདབ་བརྒྱད་དུ་འགྱུར་ལ། ཡང་དེ་ཉིད་ལས། དེ་ལས་
འཁོར་ལོ་གསུམ་དབྱེ་བས། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་
ཕྱེ་བདུན་ཅུ་རྩ་གཉིས་གསལ། །དེ་ནི་སྟོང་དུ་རབ་ཕྱེ་བའང་། སོ་སོར་འཕྲོས་པའི་བདག་ཉིད་ཅན། །སྟོང་
ཕྲག་བདུན་ཅུ་རྩ་གཉིས་ཀྱིས། །རྩ་རྣམས་ཀྱི་ནི་གྲངས་ཤེས་བྱ། །ཞེས་སྙིང་གའི་རྩ་བརྒྱད་ལས་འཁོར་
ལོ་གསུམ་གྱི་རྩ་གསུམ་དུ་ཕྱེ་བས་ཉེར་བཞིར་འགྲོ། །དེ་རེ་རེ་ལ་སླར་ཡང་སྐུ་གསུང་ཐུགས་ཀྱི་རྩ་གསུམ་
གསུམ་དུ་ཕྱེ་བས་དོན་གཉིས་དང་དེ་རེ་རེ་ལས་སྟོང་ཕྲག་རེ་གྱེས་པས་རྩ་བདུན་ཁྲི་ཉིས་སྟོང་དུ་འགྱུར་རོ།
རྩ་བདུན་ཁྲི་ཉིས་སྟོང་ལ་སྟོང་ཕྲག་ཉེར་བཞི་པ་ཚན་པ་གསུམ་དུ་བྱས་ནས། གཅིག་ནས་བྱང་སེམས་གཅིག་
ནས་ཁྲག་གཅིག་ནས་རླུང་འབབ་པར་གསུངས་ཤིང་། དེ་ལྟར་བབས་པའི་རྒྱུ་ཡང་རྩའི་གཙོ་བོ་ཉེར་བཞི་
ལས་བྱང་སེམས་དཀར་པོ་རྒྱུ་བའི་རྩ་བརྒྱད་སྐུ་དང་། དམར་པོ་ཁྲག་འབབ་པའི་རྩ་བརྒྱད་གསུང་དང༌།
སེམས་རླུང་དང་བཅས་པ་འབབ་པའི་རྩ་བརྒྱད་ལ་ཐུགས་ཀྱི་རྩར་བསྟན་པས་ཡིན་ལ་དེ་རྣམས་ཀྱང་རྩ་རྐྱང་
མ་ལས་སྙིང་སྟོབས་དང་རོ་མ་ལས་རྡུལ་དང་དྷཱ་ཏི་ནས་མུན་པ་འབབ་པའི་གནད་ཀྱིས་ཡིན་ཏེ། ཁ་སྦྱོར་
ལས༑ ༑སྙིང་སྟོབས་ལུས་ཏེ་རྡུལ་ནི་ངག །མུན་པ་སེམས་ཀྱི་རང་བཞིན་ལས། ཞེས་སོ། དེ་ལྟར་རང་
ལུས་རགས་པ་གནས་སྐབས་པའི་ལུས་གྲུབ་པའི་ཚེ་རྩ་རྣམས་སྤྲོ་བ་སྟེ་གྲུབ་པའི་རིམ་པ་ལེགས་པར་ཤེས་པས།
རྩ་རྣམས་སྡོམ་པའམ་སྡུད་པའི་རིམ་གྱིས་བསྐྱེད་རིམ་གྱི་ལུས་དཀྱིལ་ལེགས་པར་བསྒོམ་པའི་སྒོ་ནས་རྫོགས་
རིམ་སྐྱེ་བའི་རྒྱུད་སྨིན་བྱེད་དུ་འགྲོ་ཚུལ་ཤེས་པ་གལ་ཤིན་ཏུ་ཆེ་བས། །དེ་ཡང་རྩ་བདུན་ཁྲི་ཉིས་སྟོང་པོ་
རྩ་དོན་གཉིས་སུ་འདུས་དགོས་ཏེ་རང་རང་གི་གྱེས་གཞིའི་རྩ་རེ་རེར་འདུ་དགོས་པའི་ཕྱིར་རོ། རྩ་དོན་
གཉིས་པོ་ན་རྒྱུ་བའི་རླུང་རྣམ་དབང་པོ་རྣམས་ཀྱི་སྒོ་ནས་ཡུལ་ལ་ལོངས་སྤྱོད་པ་གཙོ་ཆེ་བའི་དབང་གིས། །ལྕེ་



{106}
རྩ་བ་དང་ལྟེ་བ་དང་རྟགས་ཀྱི་སྒོ་དང་བཤང་ལམ་གྱི་སྒོ་དང་སྨིན་མཚམས་དང་རྣ་བ་གཉིས་དང་མིག་གཉིས་
དང་སྣ་བུག་གཉིས་ཏེ་རླུང་འགྲོ་འོང་གི་རྩ་སྒོ་བཅུ་གཅིག་གི་རྩ་བརྒྱད་སྒོ་མཚམས་མ་བརྒྱད་དུ་བསྐྱེད་ཅིང་
བསྒོམས་པས་རྫོགས་རིམ་གྱི་སྐབས་སུ་རྩ་བདུན་ཁྲི་ཉིས་སྟོང་གི་ནང་ན་རྒྱུ་བའི་ལས་རླུང་ཐམས་ཅད་མིག་
ལ་སོགས་པའི་སྒོ་དགུ་དང་སྨིན་མཚམས་དང་ལྟེ་བ་ནས་རླུང་ནང་དུ་ལྡོག་པའི་སྨིན་བྱེད་ཁྱད་པར་ཅན་དུ་
འགྲོ་བ་ཡིན་ལ། དེ་བཞིན་དུ། རྡོར་ཕྲེང་ལས། སླར་ཡང་བསྡུས་ནས་འགྲོ་བ་ནི། །གསུམ་དང་རྣམ་
བརྒྱད་དབྱེ་བ་ཡིས། །ཐུན་ཚོད་སྐད་ཅིག་སྦྱོར་བ་ཡིས། །རྩ་རྣམས་གོང་ནས་གོང་དུ་ནི། །ནང་དུ་འགྲོ་
བར་ཤེས་པར་བྱ། །ཞེས་པ་ལྟར་རྩ་དོན་གཉིས་པོ་དེའི་རྩ་གསུམ་གསུམ་རང་རང་གི་གྱེས་གཞིའི་རྩ་རེ་
ལ་འདུས་པ་ན་ཉེར་བཞིར་འདུའོ། །རྩ་ཉེར་བཞི་པོ་དེའི་རྩ་གསུམ་གསུམ་རང་རང་གི་གྱེས་གཞིཉིན་མཚན་
རེ་རེ་ལ་ཐུན་ཚོད་བཞིར་བཞིར་ཕྱེ་བའི་ཐུན་ཚོད་བརྒྱད་དམ་སྙིང་གའི་རྩ་འདབ་བརྒྱད་ལ་འདུས། བརྒྱད་
པོ་དེ་རྩ་རོ་རྐྱང་དབུ་མ་གསུམ་ལ་འདུས་པར་གསུངས་ནས། གཙོ་བོ་གསུམ་པོ་སླར་ཡང་ནི། །སྦྱོར་བས་
གཅིག་པ་ཉིད་དུ་འགྲོ། །ཞེས་པ་ལྟར་རོ་རྐྱང་གཉིས་དྷཏི་ལ་སྦྱོར་བས་གཅིག་ཏུ་འགྲོ་བ་སྟེ་དེ་གཉིས་ཀྱི་ནང་
ནས་རྒྱུ་བའི་རླུང་ཐམས་ཅད་རྡོར་བཟླས་དང་སྲོག་རྩོལ་གྱི་སྦྱོར་བས་དབུ་མ་གཅིག་པུར་ཞུགས་གནས་ཐིམ་
གསུམ་བྱེད་པའོ། །དེ་ཕྱིར་གནས་ཉེར་བཞིའི་རྩ་རྣམས་དཔའ་མོ་ཉེར་བཞི་དང་རྩ་ནང་གི་ཁམས་རྣམས་
དཔའ་བོ་ཉེར་བཞིར་བསྐྱེད་པ་དང་ཐུན་བརྒྱད་ཀྱི་རྩ་བརྒྱད་རྣལ་འབྱོར་མ་བཞི་དང་ཐོད་པ་བཞིར་བསྐྱེད་པ་
དང་༑ ༑ཆོས་འཁོར་དབུས་ཀྱི་དྷཱཏཱིའི་ནང་གི་ཧཱུྃ་ཡིག་ལས་གཙོ་བོ་དང་ལྟ་བའི་དམར་ཆ་ལས་གཙོ་མོ་བསྐྱེད་
དེ་སྙིང་གར་དཔྱིད་དང་ཐིག་ལེ་སྙོམས་པར་ཞུགས་པ་ལེགས་པར་བསྒོམས་པའི་རིམ་གྱིས། །དབང་པོའི་
སྒོ་ནས་ལྡོག་པའི་རླུང་རྣམས་གནས་ཉེར་བཞིའི་རྩ་ནང་དུ་ལྡོག་པ་དང་དེ་རྣམས་ན་རྒྱུ་བའི་རླུང་རྣམས་སྙིང་
གའི་རྩ་འདབ་བརྒྱད་ཀྱི་ནང་དུ་ལྡོག་པ་དང་། ཐུན་བརྒྱད་ཀྱི་རྩ་ནང་དུ་རྒྱུ་བའི་རླུང་རྣམས་རོ་རྐྱང་གཉིས་
ཀྱི་ནང་དུ་ལྡོག་པ་དང་རོ་རྐྱང་གི་རླུང་ཐམས་ཅད་དྷཱ་ཏཱིའི་ནང་དུ་སྡུད་པའི་སྨིན་བྱེད་ཁྱད་པར་ཅན་དུ་འགྱུར་
བ་ཡིན་ནོ། །འདི་ལྟར་བསྒོམས་པ་ལ་བརྟེན་ནས་འཛམ་གླིང་གི་ཡུལ་ཉེར་བཞི་ན་བཞུགས་པའི་དཔའ་བོ་
དང་རྣལ་འབྱོར་མ་རྣམས་ཡིད་ལྟར་ཤིན་ཏུ་མགྱོགས་པའི་ཤུགས་ཀྱིས་བྱོན་ནས། གཟིགས་པ་ཙམ་གྱིས་



{107}
ཀྱང་སྒྲུབ་པ་པོའི་རྒྱུད་བྱིན་གྱིས་བརླབས་པའི་མཐུ་ལས། ལམ་དུས་སུ་རླུང་དབུ་མར་ཞུགས་གནས་ཐིམ་
གསུམ་བྱས་པ་ལས་ལྷན་སྐྱེས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་ནས་སྐུ་གསུམ་གྱི་གོ་འཕང་ཆེས་
མྱུར་དུ་འགྲུབ་པར་མཛད་པ་ཡིན་ཏེ། ཉུང་ངུའི་རྩ་རྒྱུད་ལས། བུ་ལ་སོགས་པའི་དབྱེ་བ་ཡིས། ཡུལ་
འདི་དག་གི་བུ་མོ་རྣམས། །དཔའ་བོ་གཉིས་མེད་རྣལ་འབྱོར་མ། དེ་ཀུན་འདོད་པའི་གཟུགས་ཅན་ཏེ། །ཡིད་
ཀྱི་ཤུགས་ཀྱིས་འཇུག་པ་ཡིན། །ཞེས་སོ། །བུལླིར་སོགས་ཉེར་བཞི་པོ་ཆོས་ཅན། །དཔལ་འཁོར་ལོ་
སྡོམ་པས་ཁྱོད་རྣམས་ཡུལ་ཉེར་བཞིར་བྱིན་གྱིས་བརླབས་པའི་དགོས་པ་ཡོད་དེ། །ལམ་འདིའི་གདུལ་བྱ་
དབང་པོ་རྟུལ་ཞིང་བསོད་ནམས་དམན་པ་རྣམས་རང་ཡུལ་ལ་ཞེན་པ་སྤངས་ཏེ་ཡུལ་དེ་དག་ཏུ་ཕྱག་དང་བསྐོར་
བ་སོགས་ཀྱི་སྒོ་ནས་གནས་འབྲེལ་བཞག་པས། །དེ་ན་གནས་པའི་མཁའ་འགྲོ་མ་རྣམས་ཀྱིས་བཀའ་ཡི་
དམ་ཚིག་གཉན་པོའི་བཅས་པ་དྲན་ཏེ་སྡུག་པའི་བུ་དང་འདྲ་བར་ཐུགས་བརྩེ་བས་དགོངས་ཤིང་བྱིན་གྱིས་
བརླབ་པར་མཛད་པའི་ཆེད་ཡིན་པའི་ཕྱིར། །མངོན་བརྗོད་ལས། མཁའ་འགྲོ་མ་ཀུན་འདི་ཉིད་དུ། །ཐུགས་
རྗེ་ལྡན་རྣམས་རྣམ་པར་གནས། །སངས་རྒྱས་བྱང་ཆུབ་སེམས་དཔའ་ཀུན། །འགྲོ་བ་གསུམ་པོའང་འདི་
ཉིད་དུ། །ཉི་ཤུ་རྩ་བཞིའི་དབྱེ་བ་ཡིས། །གནས་སོགས་འདི་ཁོ་ན་ལ་གནས། །དེ་བས་དེ་རུ་བསྐོར་བ་
ཡིས༑ ༑སྐྱོ་བྱ་དེ་ཉིད་ཅན་གྱིས་མིན། །གལ་ཏེ་དེ་ཉིད་མེད་གྱུར་ན། །དེ་རྣམས་བསྐོར་བས་ཅུང་ཟད་
མིན༑ ༑གལ་ཏེ་དེ་ཉིད་ལྡན་གྱུར་ན། །དེ་རྣམས་བསྐོར་བས་ཅི་ཞིག་དགོས། ཕྱི་རོལ་རྣལ་འབྱོར་བ་དེ་
རྣམས༑ ༑བསྐོར་བས་ཁམས་རྣམས་ཟད་པར་འགྱུར། །ཞེས་སོ། །ཡང་དེ་ཆོས་ཅན། ཁྱོད་རྣམས་ཕྱི་
ནང་གི་དཀྱིལ་འཁོར་དུ་ལྷ་དགོད་པའི་འཁོར་ལོའི་རྩིབས་སུ་བྱས་ཏེ་གནས་དང་ཉེ་བའི་གནས་སོགས་ཀྱི་ཐ་
སྙད་མཛད་པའི་དགོས་པ་ཡོད་དེ། །གདུལ་བྱ་དབང་པོ་འབྲིང་རྣམས་རྟེན་བརྟེན་པའི་བསྐྱེད་རིམ་སྒོམ་པའི་
ཚེ་ཕྱིའི་དཀྱིལ་འཁོར་གྱི་སྐུ་གསུང་ཐུགས་ཀྱི་འཁོར་ལོ་གསུམ་ཕྱིའི་ཡུལ་ཉེར་བཞིའི་ངོ་བོར་མོས་ཏེ་དཔའ་
བོ་དང་དཔའ་མོ་རྣམས་བསྒོམས་པས་རྫོགས་རིམ་གྱི་རྒྱུད་སྨིན་ཅིང་། ལུས་དཀྱིལ་གྱི་རྟེན་བརྟེན་པ་བསྒོམས་
པས་དཔའ་བོ་དང་མཁའ་འགྲོ་མའི་བྱིན་བརླབས་ཀྱིས་རྩ་རླུང་ཐིག་ལེའི་དྲི་མ་ཐ་མལ་བའི་བག་ཆགས་དང་
བཅས་པ་སྦྱངས་ཏེ། རླུང་ཐམས་ཅད་སྙིང་གའི་མི་ཤིགས་པ་ལ་ཐིམ་པའི་ཐབས་མཁས་ཁྱད་པར་ཅན་དུ་



{i08 }
འགྱུར་པའི་ཆེད་ཡིན་པའི་ཕྱིར། །དེ་ཉིད་ལས། དེ་བས་ཕྱི་རོལ་སྤངས་ནས་ནི། རྣལ་འབྱོར་རོལ་པས་
གནས་པར་བྱ། །དཔལ་ལྡན་རྡོ་རྗེ་རྣལ་འབྱོར་མ། རྣམ་དག་ཡེ་ཤེས་ཅན་རྣམས་ཀྱིས། རྡོ་རྗེ་རྣལ་འབྱོར་
ཅན་རྣམས་གཟིགས། །ཐུགས་རྗེས་ཁྱབ་པའི་ཐུགས་ཀྱིས་ནི། །དེ་རྣམས་དགྱེས་པས་དངོས་གྲུབ་ཐོབ།
ཇི་ལྟར་འདོད་བཞིན་སྩོལ་བར་མཛད། །ཅེས་སོ། །དེ་ཆོས་ཅན། དེ་ལྟར་མཛད་པའི་མཐར་ཐུག་གི་
དགོས་པ་ཡང་ཡོད་དེ། །གདུལ་བྱ་དབང་རྣོན་རྫོགས་རིམ་པ་རྣམས་ཀྱིས་ལྷན་སྐྱེས་ཀྱི་བདེ་སྟོང་གཉིས་སུ་
མེད་པའི་ཡེ་ཤེས་དེ་ཉིད་ལ་ལྡོག་ཆའི་སྒོ་ནས་ཕྱེ་བའི་གནས་སོགས་ས་བཅུ་གཉིས་པོ་རིམ་གྱིས་བགྲོད་དེ་འབྲས་
བུ་རྡོ་རྗེ་འཛིན་པའི་སའི་དབང་ཕྱུག་ཐོབ་པར་བྱ་བའི་ཆེད་ཡིན་པའི་ཕྱིར། །དེ་ཉིད་ལས། རང་གི་ལྷག་
པའི་ལྷ་དམིགས་ཏེ། དེ་ཁོ་ན་ཉིད་གཅིག་པུ་བསམ། །ལྐུག་པའི་དངོས་པོར་རབ་གྱུར་པའི། །ཟླ་དྲུག་
ཙམ་གྱིས་ངེས་པར་ནི། །རྣལ་འབྱོར་མ་ཡིས་ཉེར་བརྟེན་པའི། །རྣལ་འབྱོར་ཆེན་པོ་འདི་གསལ་འགྱུར།
ཡེ་ཤེས་འོད་ཟེར་མཆོག་མཐོང་ནས། །རྣལ་འབྱོར་མ་རྣམས་ལེགས་འདུ་སྟེ། །པདྨའི་འབྱུང་གནས་
ཉམས་དགའ་བར། །ངང་པའི་ཚོགས་འདུ་ཇི་བཞིན་ནོ། །དཔལ་ལྡན་རྡོ་རྗེ་འཛིན་དངོས་སུ། །འགྱུར་བ་
འདི་ལ་ཐེ་ཚོམ་མེད། །མིག་འཕྲུལ་མཁན་བཞིན་འཇིག་རྟེན་དུ། །སེམས་ཅན་ཀུན་གྱི་དོན་བྱེད་རྣམས།།
སེམས་ནི་དག་པར་གྱིས་ཤིག་ཅེས། །སེམས་ཅན་རྣམས་ལ་བདག་གསོལ་འདེབས། །ཞེས་གསུངས་པའི་
ཕྱིར་རོ། །ལྷ་རྣམས་འགོད་པའི་ཚེ་ཕྱོགས་གཡོན་བསྐོར་དང་མཚམས་གཡས་བསྐོར་བྱས་པའི་རྒྱུ་མཚན་
ཡོད་དེ། །ལམ་དུས་སུ་ལྷན་སྐྱེས་ཀྱི་དགའ་བ་བཞི་ལུགས་འབྱུང་ལུགས་ལྡོག་ཏུ་དྲངས་པ་ལས་འོད་གསལ་
མཐར་ཐུག་མངོན་དུ་འགྱུར་བ་དེ་མཚོན་པའི་ཆེད་ཡིན་པའི་ཕྱིར། །སེམས་དཔའ་གསུམ་བརྩེགས་ཇི་ལྟར་
བྱ་ཚུལ་ཡོད་དེ། བསྒོམས་པའི་དམ་ཚིག་སེམས་དཔའི་ཐུགས་ཀར་ལྷའི་སྐུའམ་ཕྱག་མཚན་གང་རིགས་
ཤིག་བསྒོམ་པ་ཡེ་ཤེས་སེམས་དཔའ་དང༌། དེའི་ཐུགས་ཀར་ས་བོན་འོད་ཟེར་ལྔ་ལྡན་བསྒོམས་པ་ཏིང་ངེ་
འཛིན་སེམས་དཔའ་ཡིན་པའི་ཕྱིར། །འདུས་པའི་རྩ་རྒྱུད་ལས། སྙིང་གི་དབུས་ན་གནས་པ་ཡི། །ཡེ་
ཤེས་སེམས་དཔའ་རྣམ་པར་བསྒོམ། ཏིང་འཛིན་སེམས་དཔའ་ཞེས་བྱ་བའི། །ཡི་གེ་ཧཱུཾ་ནི་དེ་རུ་དགོད།
ཅེས་པ་སྟེ་ཧཱུྃ་ནི་མཚོན་པ་ཙམ་མོ། །དམ་ཚིག་སེམས་དཔའ་ཞེས་པའི་སྒྲ་བཤད་ཡོད་དེ། ཡེ་ཤེས་པ་རྣམས་



{ i09 }
ཚུར་འདུ་བ་དང་ཕར་ཡང་དག་པར་འགྲོ་བའི་གནས་ཡིན་པས་དམ་ཚིག་དང་སེམས་ཅན་གྱི་དོན་ལ་དཔའ་
བས་ན་དམ་ཚིག་སེམས་དཔའོ། །ཡེ་ཤེས་སེམས་དཔའི་སྒྲ་བཤད་ཡོད་དེ། །ཡེ་ནས་དག་པའི་ཤེས་པའི་
རང་བཞིན་ཅན་གྱི་སེམས་དཔའ་ཡིན་པས་སོ། །ཏིང་ངེ་འཛིན་སེམས་དཔའི་སྒྲ་བཤད་ཡོད་དེ། །གང་
ལ་དམིགས་ནས་བསྒོམ་ན་སེམས་རྩེ་གཅིག་ཏུཏིང་ངེ་སྟེ་མི་གཡོ་བར་འཛིན་པའི་བདེ་ཆེན་ལྷན་སྐྱེས་ཀྱིས་
ཡེ་ཤེས་འབར་བར་བྱེད་དེ་སེམས་ཉོན་མོངས་ལས་རྒྱལ་བར་བྱེད་པས་ནའོ། །སེམས་དཔའ་གསུམ་བརྩེགས་
བསྒོམས་པ་ལ་ཆོས་ཅན། །དགོས་པ་ཡོད་དེ། གཞིའི་སེམས་དཔའ་སུམ་བརྩེགས་ཀྱི་དྲི་མ་རྣམས་སྦྱངས་
ཏེ༑ ༑ལམ་གྱི་སེམས་དཔའ་སུམ་བརྩེགས་སུ་གནས་འགྱུར་ནས། །འབྲས་བུ་སེམས་དཔའ་སུམ་བརྩེགས་
མྱུར་དུ་འགྲུབ་པའི་ཆེད་ཡིན་པའི་ཕྱིར། །གཞིའི་སེམས་དཔའི་སུམ་བརྩེགས་ཀྱི་དྲི་མ་རྣམས་སྦྱངས་ཏེ།
ལམ་གྱི་སེམས་དཔའ་སུམ་བརྩེགས་སུ་གནས་འགྱུར་ནས། འབྲས་བུ་སེམས་དཔའ་སུམ་བརྩེགས་མྱུར་
དུ་འགྲུབ་པའི་ཆེད་ཡིན་པའི་ཕྱིར། །གཞིའི་སེམས་དཔའ་སུམ་བརྩེགས་ཀྱང་བཞག་ཏུ་ཡོད་དེ། །རགས་
པ་གནས་སྐབས་པའི་ལུས་འདི་དང་པོ་དང༌། ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་ལ་ལྡོག་ཆའི་
སྒོ་ནས་ཕྱེ་བའི་གཉུག་མའི་ལུས་རླུང་འོད་ཟེར་ལྔ་པ་དེ་གཉིས་པ་དང་། ཤིན་ཏུ་ཕྲ་བའི་སེམས་གསལ་བའི་
རྣམ་པ་ཅན་དེ་གསུམ་པ་ཡིན་པའི་ཕྱིར། །བསྐྱེད་རིམ་གྱི་རྣལ་འབྱོར་བ་ཆོས་ཅན། ཁྱོད་སྐབས་འདིར་
རིག་མ་དང་འདུ་བྱ་བའི་རྒྱུ་མཚན་ཡོད་དེ། སྐུ་གསུམ་གྱི་གོ་འཕང་ཡང་འདོད་ཆགས་ཀྱི་ཆོས་ཀྱིས་འཐོབ་
པར་བྱ་བ་ཤེས་པའི་ཆེད་ཡིན་པའི་ཕྱིར། །མདོ་བསྲེ་ལས། ཇི་ལྟར་བཅོམ་ལྡན་འདས་ཀྱིས་བྱང་ཆུབ་ཀྱི་
གོ་འཕང་ནི་འདོད་ཆགས་ལས་སྐྱེ་བར་འགྱུར་བ་རབ་ཏུ་བསྟན་པའི་ཕྱིར། ལེའུ་དང་པོར་འདོད་ཆགས་
ཆེན་པོའི་ཚུལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པར་མཛད་པ་བཞིན་དུ། །སྐྱེ་བཞིན་པ་ལ་
གནས་པས་དང་པོ་སྤྱོད་བ་བྱ་སྟེ་འདོད་ཆགས་ལ་སྤྱོད་པའི་སེམས་ཅན་རྣམས་ཀྱི་འདོད་པས་ཐར་པ་རབ་
ཏུ་བསྟེན་པར་བྱ་བའི་ཕྱིར། །ཞེས་སོགས་གསུངས་པའི་ཕྱིར། །རིག་མ་ཇི་ལྟར་སྤྲོས་ཚུལ་ཡོད་དེ། །རང་
གི་སྙིང་ག་ནས་རང་གི་རིགས་ཀྱི་རིག་མ་སྨེ་ཤ་ཅན་སོགས་ལྔ་ལས་གང་རུང་ཞིག་མི་མོའི་རྣམ་པ་ཅན་མཛེས་
ཤིང་ཡིད་དུ་འོང་བ་སྤྲོས་ཏེ་གང་འབབ་ཀྱི་ལྷ་མོར་བསྐྱེད་པ་ཡིན་པའི་ཕྱིར། །ཇི་ལྟར་འདུ་བྱ་ཚུལ་ཡང་ཡོད་



{110}
དེ༑ །གསང་གནས་གཉིས་བྱིན་གྱིས་བརླབ་པ་སྔོན་དུ་འགྲོ་བས་འདུ་ཤེས་གསུམ་དང་ལྡན་པའི་སྒོ་ནས་
ཕན་ཚུན་སྙོམས་པར་ཞུགས་པའི་རྗེས་ཆགས་ཀྱི་དགའ་བ་བརྩམས་ནས་སྔགས་བརྗོད་ཅིང་། སྔགས་དོན་
ལྟར་ང་རྒྱལ་འཇོག་པ་དེ་ཡིན་པའི་ཕྱིར། །འདུས་པའི་རྩ་རྒྱུད་ལས། དབང་པོ་གཉིས་ནི་མཉམ་སྦྱར་བས།
སངས་རྒྱས་དངོས་གྲུབ་ཐོབ་པར་འགྱུར། །ཡི་གེ་ཧཱུྃ་དང་ཨོ་དག་དང་། ཨཱ༔་དང་ཕཊ་ཀྱང་རབ་བརྟག་
བྱ༑ ༑འོད་ཟེར་སྣ་ལྔས་ཁྱབ་པ་ཡིས། པདྨ་རྡོ་རྗེ་བསྒོམ་པར་བྱ། ཞེས་དང་། །མདོར་བྱས་ལས། དེ་
འོག་སྒྲུབ་པ་བརྩམ་པར་བྱ། །ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཎ་བཛྲ་སྭ་བྷཱ་ཝ་ཨཏྨ་ཀོཉཧཾ། རྡོ་རྗེ་འཛིན་
པའི་ང་རྒྱལ་ལེགས་འཆང་སྟེ། ཧཱུྃ་གི་གླུ་ཡིས་ཀྱང་ནི་བསྐྱོད་པར་བྱ། །རང་གི་བྱང་ཆུབ་སེམས་ཉིད་ཕྱུང་
བའི་ཚེ། །དེས་ནི་ཕཊ་ཀྱི་གསང་སྔགས་བརྗོད་པར་བྱ། །ཞེས་སོ། །དེ་ལྟར་བསྒོམས་པའི་དགོས་པ་
ཡོད་དེ། བསྐྱེད་རིམ་པའི་འདོད་ཡོན་ལམ་བྱེད་ཀྱི་གཙོ་བོར་འགྱུར་བ་དང་། བདེན་འཛིན་གྱི་གཉེན་པོ་
མཆོག་ཏུ་འགྱུར་བ་དང༌། རྟེན་དང་བརྟེན་པ་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་དང་། ལམ་
དང་འབྲས་བུའི་སྐབས་ཀྱི་ལྷན་སྐྱེས་ཀྱི་བདེ་སྟོང་ཁྱད་པར་ཅན་སྐྱེ་བའི་རྒྱུད་སྨིན་བྱེད་ཁྱད་པར་ཅན་དུ་འགྱུར་
བའི་ཆེད་ཡིན་པའི་ཕྱིར། །ཚོགས་ཞིང་མཆོད་པ་ནས་དེ་ཡན་ཆད་ཀྱི་རྣལ་འབྱོར་རྣམས་ཆོས་ཅན། །དང་
པོ་སྦྱོར་བའི་ཏིང་ངེ་འཛིན་ཞེས་པའི་རྒྱུ་མཚན་ཡོད་དེ། །སྒྲུབ་པ་པོའི་ཐ་མལ་བའི་སྐྱེ་ཤི་བར་དོ་གསུམ་སྦྱང་
ནས་སྐུ་གསུམ་དང་ཐོག་མའམ་དང་པོར་སྦྱོར་བར་བྱེད་པའི་ཐབས་ཤེས་གཉིས་མེད་ཀྱི་རྣལ་འབྱོར་ཡིན་
པས་དེ་ལྟར་བརྗོད་པའི་ཕྱིར། །བསྐྱེད་རིམ་གྱི་རྣལ་འབྱོར་བ་ཆོས་ཅན། །ཁྱོད་དཀྱིལ་འཁོར་རྒྱལ་མཆོག་
གི་ཏིང་ངེ་འཛིན་ཇི་ལྟར་བསྒོམ་ཚུལ་ཡོད་དེ། །སྒོ་བདུན་ནམ་ལྔའི་སྒོ་ནས་བསྐྱེད་པ་ཡིན་པའི་ཕྱིར། །དེར་
ཐལ༑ ༑ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་སྤྲོས་པའི་འོད་ཟེར་གྱིས་ཕྱོགས་བཅུའི་རྒྱལ་
བ་ཐམས་ཅད་གང་བསྒོམ་པའི་ལྷ་ཚོགས་ཀྱི་རྣམ་པར་སྤྱན་དྲངས་ཏེ་རང་གི་ཞལ་ནས་ཞུགས། ཐུགས་ཀར་
ཆགས་པ་ཆེན་པོའི་མེ་ཞུ་བའི་བྱང་ཆུབ་ཀྱི་སེམས་ཀྱི་ཐིག་ལེ་རྡོ་རྗེའི་ལམ་བརྒྱུད་ཕཊ་ཡིག་གི་ཟུར་ཅུང་ཟད་
ཕྱེ་བའི་མཚམས་ནས། །ཡུམ་གྱི་པདྨར་ཕབ་པ་གྱེན་དུ་དྲངས་ཏེ་ཡུམ་གྱི་ཐུགས་ཀར་སླེབས་པ་ན། ཐིག་
ལེ་ཆ་གཉིས་སུ་གྱུར་པའི་ཆ་གཅིག་ཧྥུ་དང་དེ་ཡོངས་སུ་གྱུར་པ་ལས་གཞལ་ཡས་ཁང་གདན་དང་བཅས་པར་



{iii}
གྱུར་པར་བསམ། །ཐིག་ལེ་ཆ་གཅིག་སྐབས་གང་ཡིན་གྱི་ལྷ་གྲངས་དང་མཉམ་པའི་གདན་དེ་རྣམས་ཀྱི་
སྟེང་དུ་ཆ་དེ་མཚུངས་སུ་གྱུར། །དེ་རྣམས་ཡོངས་སུ་གྱུར་བ་ལས། ལྷ་རང་རང་གི་བསྐྱེད་སྔགས་ཡི་གེ་
གསུམ་དང་སྤེལ་བའམ་རང་རང་གི་ས་བོན་ལས་ཕྱག་མཚན་དང་དེ་ལས་གཙོ་འཁོར་ཡོངས་རྫོགས་སུ་བསྐྱེད་
པ་ནི་བསྐྱེད་པའི་སྒོ་དང་། རང་རང་གི་སྔགས་བརྗོད་དེ་བསྐྱེད་པའི་ལྷ་རྣམས་རིམ་པ་བཞིན་དུ་ཡུམ་གྱི་ཐུགས་
ཀ་ནས་མར་ཕབ་རྡོ་རྗེའི་ལམ་ནས་རང་གི་སྙིང་གར་དྲངས་པ་ཕྱིར་སྤྲོས་པ་ནི་འབྱིན་པའི་སྒོ་དང་། སྤྲོས་
པའི་ལྷ་རྣམས་ཆོས་འཁོར་བསྐོར་བ་སོགས་སྤྱིའི་མཛད་པ་དང་སེམས་ཅན་རྣམས་ཀྱི་ཞེ་སྡང་སོགས་སྐྱོང་
བ་སྒོས་ཀྱི་མཛད་པ་རྣམས་མཛད་པ་ནི་མཛད་པའི་སྒོ་དང་། ནམ་མཁའ་གང་བར་སྤྲོས་པའི་ལྷ་རྣམས་
ཚུར་བསྡུས་ཏེ་གཅིག་ཏུ་འདུས་པ་ནི་བསྡུ་བའི་སྒོ་དང་། རང་རང་གི་ཡེ་ཤེས་པ་དང་དབྱེར་མེད་དུ་འདྲེས་
པར་བསམ་པ་ནི་འདྲེས་པའི་སྒོ་དང་། ལྷ་སོ་སོའི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་དབང་
བསྐུར་བར་བསམ་པ་ནི་དབང་བསྐུར་བའི་སྒོ་དང་། སླར་བྱོན་ནས་རང་རང་གི་གདན་ལ་འཁོད་པ་ནི་གནས་
སུ་འཁོད་པའི་སྒོ་སྟེ་བདུན་ནམ། །ཡང་ན་འདྲེས་པ་དང་དབང་བསྐུར་བའི་སྒོ་གཉིས་དོར་བས་སྒོ་ལྔའི་སྒོ་
ནས་བསྐྱེད་པ་ཡིན་པའི་ཕྱིར། །དཀྱིལ་འཁོར་རྒྱལ་མཆོག་གི་ལྷ་ཐམས་ཅད་ལ་ཕྱག་རྒྱ་བཞིའི་རྒྱས་གདབ་
ཀྱང་ཚང་བ་ཡིན་ཏེ། །ས་བོན་ལས་བྱང་ཆུབ་ནི་གསུང་ཆོས་རྒྱ། །ཕྱག་མཚན་ལས་བྱང་ཆུབ་པ་ནི་ཐུགས་
དམ་རྒྱ། །སྐུ་རྫོགས་པ་ལས་བྱང་ཆུབ་པ་ནི་སྐུ་ཕྱག་ཆེན། འོད་ཟེར་སྤྲོ་བསྡུ་བྱེད་པ་ནི་མཛད་པ་འཕྲིན་
ལས་ཀྱི་ཕྱག་རྒྱ་ཡིན་པའི་ཕྱིར། །མདོར་བྱས་ལས། ཕྱག་རྒྱ་བཞིས་རྒྱས་གདབ་པ་འདི་ནི་དཀྱིལ་འཁོར་
གྱི་མཆོག་ཅེས་བྱ་བའི་ཏིང་ངེ་འཛིན་ཏེ། ཞེས་སོ། དེ་ལྟར་བསྒོམས་པའི་དགོས་པ་ཡོད་དེ། ཚོགས་
གསོག་པ་དང་། ཞིང་སྦྱོང་བ་དང་། སེམས་ཅན་སྨིན་པར་འགྱུར་བ་དང་། ལམ་དུས་སུ་སྒྱུ་ལུས་པ་
གཉིས་ཀྱིས་དཀྱིལ་འཁོར་རྒྱལ་མཆོག་གི་ལྷ་སྤྲུལ་ནས་འགྲོ་དོན་བྱེད་པའི་དགེ་རྩ་སྨིན་པ་དང་། འབྲས་
བུ་ཆགས་ཅན་གྱི་སྤྱོད་པས་གདུལ་བྱའི་དོན་དངོས་སུ་མཛད་པའི་རྟེན་བརྟེན་པ་དངོས་གནས་ལ་འགྲུབ་པའི་
རྟེན་འབྲེལ་བསྒྲིགས་པའི་ཆེད་ཡིན་པའི་ཕྱིར། །སྐྱེ་མཆེད་བྱིན་གྱིས་བརླབ་ཚུལ་ཡོད་དེ། །གཙོ་འཁོར་
ཐམས་ཅད་ཀྱི་མིག་གི་དབང་རྟེན་ཁོག་པའི་དབུས་ཀྱི་དབང་པོ་ལ་སོགས་པ་རྣམས་ལ་གཟུགས་བརྙན་ཤར་



{{ii2}
བ་བཞིན་དུ་ས་བོན་གཅིག་པུའམ། ས་བོན་ལས་ཕྱག་མཚན་དང་དེ་ལས་རང་རང་གི་ལྷའི་སྐུ་བསྐྱེད་དེ་གསལ་
སྣང་དང་ང་རྒྱལ་བསྒོམ་པ་དེ་ཡིན་པའི་ཕྱིར། །དེ་ལྟར་བྱིན་གྱིས་བརླབ་པའི་དགོས་པ་ཡོད་དེ། །ཕུང་
ཁམས་སྐྱེ་མཆེད་རྣམས་ལ་ཐ་མལ་གྱི་སྣང་ཞེན་བསལ་ནས་བྱིན་གྱིས་རློབ་པའི་ཆེད་ཡིན་པའི་ཕྱིར། སྒོ་
གསུམ་བྱིན་གྱིས་བརླབ་ཚུལ་ཡང་ཡོད་དེ། རང་གི་ལུས་ངག་ཡིད་གསུམ་མཚོན་པའི་སྤྱི་མགྲིན་སྙིང་ག་
གསུམ་དུ་ཡི་གེ་གསུམ་ལས་ཕྱག་མཚན་འཁོར་ལོ་པདྨ་རྡོ་རྗེ་གསུམ་གྱི་དབུས་སུ། །ཆོ་ག་གསུམ་བསྐྱེད་
ཀྱིས་རྡོ་རྗེ་གསུམ་གྱི་ལྷ་བསྐྱེད་དེ་སྐུ་གསུམ་རྡོ་རྗེ་གསུམ་གྱི་བདག་ཉིད་དུ་བལྟས་ཏེ་ང་རྒྱལ་འཇོག་པ་དེ་ཡིན་
པའི་ཕྱིར། མདོར་བྱས་ལས། དེ་ལྟར་རིགས་གསུམ་དབྱེ་བ་ཡིས། སོ་སོར་བྱིན་གྱིས་བརླབས་ནས་ནི།།
ཞེས་སོ། དེ་ལྟར་བསྒོམས་པའི་དགོས་པ་ཡོད་དེ། །རང་དམ་ཚིག་པ་ལ་ཡེ་ཤེས་ཀྱི་ནུས་པ་བཅུག་པ་དང་
རང་གི་སྒོ་གསུམ་གྱི་ཐ་མལ་གྱི་སྣང་ཞེན་སྦྱངས་ནས་བྱིན་གྱིས་བརླབ་པ་དང་། ལམ་དང་འབྲས་དུས་ཀྱི་
སྐུ་གསུང་ཐུགས་ཀྱི་རྡོ་རྗེ་གསུམ་མྱུར་དུ་འགྲུབ་པའི་ཆེད་ཡིན་པའི་ཕྱིར། བདག་ཉིད་ལྷར་གསལ་བ་ལ་གོ་
ཆ་ཇི་ལྟར་བགོ་ཚུལ་ཡོད་དེ། གཙོ་བོ་ཡབ་ཀྱི་སྙིང་ག་སོགས་ཡན་ལག་དྲུག་ལ་དཔའ་བོ་དྲུག་དང་གཙོ་མོ་
ཡུམ་གྱི་ལྟེ་བ་སོགས་གནས་དྲུག་ལ་དཔའ་མོ་དྲུག་རང་རང་གི་ས་བོན་ལས་དྲུག་ཚན་གཉིས་སུ་སྐུ་རྫོགས་
པར་བསྐྱེད་པའམ། ས་བོན་ཙམ་བསྐྱེད་ནས་ཕན་ཚུན་ཞལ་སྦྱོར་གྱི་རྣམ་པ་ཅན་དུ་བསྒོམ་པ་དེ་ཡིན་པའི་
ཕྱིར༑ ༣ཉུང་ངུའི་རྩ་རྒྱུད་ལས། ཡ་སོགས་བརྒྱད་པའི་ས་བོན་དང་། དེ་བཞིན་གུག་བྱེད་བཅུ་གཉིས་
ཀྱིས༈ ༈ཡི་གེ་བར་མ་དོར་བྱས་པ། ཡན་ལག་དྲུག་ཧེ་རུ་ཀར་བརྗོད། །དཔའ་བོ་དྲུག་དང་མཉམ་སྦྱོར་
བ༑ ༑ཞེས་དང༌། ཡི་གེ་བཻ་དང་ཡོ་དང་ནི། ཡི་གེ་མོ་དང་གྲོགས་ཉིད་དང༌། ཧུཾ་དང་ཕཊ་ཅེས་སྦྱར་བ་ནི།
རྣལ་འབྱོར་མ་ནི་དྲུག་ཏུ་བཤད། ཅེས་སོ། དགོས་པ་ཡོད་དེ། ཕར་བགེགས་འབིགས་ཤིང་ཚུར་བགེགས་
ཀྱིས་མི་ཕྱེད་པའི་ཆེད་ཡིན་པའི་ཕྱིར། །ཡེ་ཤེས་པ་སྤྱན་འདྲེན་པའི་ཚུལ་ཡོད་དེ། རང་གི་ཐུགས་ཀའི་ཧཱུཾ་
ལས་འོད་ཟེར་ལྕགས་ཀྱུ་ལྟ་བུ་མང་པོ་འཕྲོས་ཏེ། རང་བཞིན་གྱི་གནས་སོགས་ན་བཞུགས་པའི་ལྷ་ཐམས་
ཅད་ཀྱི་ཐུགས་ཀའི་ཧཱུྃ་ཡིག་ལ་བཏབ་སྟེ་བསྐྱོད་ཅིང་བསྐུལ་བའི་ཚུལ་གྱིས་སྤྱན་འདྲེན་ཞིང༌། རང་རང་གི་
ཕྱག་རྒྱུ་དང་བཅས་པའི་སྒོ་ནས་ཚིགས་བཅད་སྔགས་དང་བཅས་པ་བརྗོད་དེ། གང་བསྒོམ་པའི་དཀྱིལ་འཁོར་



{ii3}
པའི་ལྷའི་རྣམ་པར་མདུན་གྱི་ནམ་མཁར་ཁྲ་ལམ་མེ་བཞུགས་པར་མོས་པ་དེ་ཡིན་པའི་ཕྱིར། ཇི་ལྟར་གཞུག་
པའི་ཚུལ་ཡང་ཡོད་དེ། ལས་སྔགས་བརྗོད་ཅིང་ཕྱི་འབྲང་གི་བགེགས་བསྐྲད་དེ་མཆོད་པས་མཆོད་པར་
བྱས་ནས་དགུག་གཞུག་བཅིང་མཉེས་ཀྱི་སྔགས་རྒྱ་དང་བཅས་པས་དམ་ཡེ་དབྱེར་མེད་པར་འདྲེས་པར་མོད་
པ་ཡིན་པའི་ཕྱིར། སྔགས་རིམ་ཆེན་མོ་ལས། དེ་ལ་ཡེ་ཤེས་སེམས་དཔའ་འཇུག་པ་ན་དམ་ཚིག་པའི་
མིག་ལ་སོགས་པ་རྣམས་དང་ཡེ་ཤེས་པའི་མིག་ལ་སོགས་པ་རྣམས་རྡུལ་ཕྲ་རབ་ཀྱི་བར་དུ་ཐ་མི་དད་དུ་འདྲེས་
པར་བྱེད་པར་དེ་ཉིད་བསྡུས་པ་ལས་གསུངས་པ་ལྟར་རོ་མཉམ་དུ་སོང་བའི་མོས་པ་བརྟན་པོ་བྱའོ། །ཞེས་
སོ༑ ༈ སྤྱིར་ཞུགས་པ་ལ། ཤར་སྒོ་ནས་ཞུགས་པ་རྡོ་རྗེ་སློབ་མའི་འཇུག་པ། སྟེང་ནས་ཐལ་བྱུང་དུ་ཞུགས་
པ་ཡེ་ཤེས་སེམས་དཔའི་འཇུག་པ། འོག་ནས་འཛུལ་ཏེ་ཞུགས་པ་རྡོ་རྗེ་ཤུགས་ཀྱིས་འཇུག་པ། ཕྱོགས་
བཞི་ནས་ཐོགས་པ་མེད་པར་ཞུགས་པ་རྡོ་རྗེ་སེམས་དཔའི་འཇུག་པ་དང་བཞི་ཡོད་དོ། །དེ་ལྟར་བྱས་པའི་
དགོས་པ་ཡོད་དེ། རང་དང་ཡེ་ཤེས་པ་ཐ་དད་དུ་ཞེན་པ་འགོག་པ་དང་། ཡེ་ཤེས་པ་དང་ངོ་བོ་དབྱེར་མེད་
དུ་བྱ་བའི་ང་རྒྱལ་བརྟན་པ་དང་། ཡེ་ཤེས་པ་དམ་ཚིག་པའི་ཕུང་ཁམས་སོགས་ནུས་ལྡན་དུ་བྱིན་གྱིས་བརླབས་
པ་དང་། དེ་ལ་བརྟེན་ནས་འབྲས་སྐྱབས་རྡོ་རྗེ་འཆང་འགྲུབ་པའི་རྟེན་འབྲེལ་དང་ལམ་བྱེད་ཁྱད་པར་ཅན་
དུ་འགྱུར་བའི་ཆེད་དུ་ཡིན་པའི་ཕྱིར། དབང་བསྐུར་རྒྱས་གདབ་བྱ་ཚུལ་ཡོད་དེ། །རང་གི་ཐུགས་ཀ་ནས་
སྤྲོས་པའི་འོད་ཟེར་གྱིས་དབང་གི་ལྷ་ནམ་མཁའ་གང་བར་སྤྱན་དྲངས་ལ་མཆོད་ཅིང་གསོལབ་བཏབ་པས།
དབང་ལྷ་རྣམས་ཀྱིས་མེ་ཏོག་གི་ཆར་འབེབས། རོལ་མོའི་སྒྲ་སྒྲོག །ཤིས་བརྗོད་ཀྱི་གླུ་དབྱངས་གྱེར་བཞིན་
དུ་བུམ་པ་བདུད་རྩི་ལྔས་གང་བས་ཆུ་རུབ་ཀྱི་ཚུལ་དུ་གཙོ་འཁོར་ཐམས་ཅད་ལ་སྤྱི་བོ་ནས་བསྐུར་བས་ལུས་
བདུད་རྩི་ཆུ་རྒྱུན་གྱིས་གང་ཞིང་། སྒོ་གསུམ་གྱི་སྡིག་སྒྲིབ་དམ་ཚིག་ཉམས་ཆག་ཐམས་ཅད་སངས་ཏེ་དག
བདེ་བ་ཆེན་པོའི་ཡེ་ཤེས་ཁྱད་པར་ཅན་སྐྱེས་ཤིང་ཉམས་སུ་མྱོང་བར་མོས་པ་ཡིན་པའི་ཕྱིར། རིགས་བདག་
གིས་རྒྱས་གདབ་ཚུལ་ལ་མང་པོ་ཞིག་ཡོད་དེ། མི་བསྐྱོད་པས་རྣམ་སྣང་སོགས་བཞི་ལ་རྒྱས་འདེབས་པ་
ནི་མི་བསྐྱོད་པ་སེམས་ཡིན་ལ། གཟུགས་ཚོར་འདུ་ཤེས་འདུ་བྱེད་བཞི་པོ་ཡང་སེམས་ཙམ་གྱི་ལུས་སུ་ཟད་
པའི་ཕྱིར་རྣམ་སྣང་སོགས་བཞི་སེམས་སུ་ཤེས་པའི་དོན་དུ་རང་བཞིན་ཅན་ལ་རང་བཞིན་གྱིས་རྒྱས་བཏབ་



{ii4}
པ་དང༌། མི་བསྐྱོད་པས་རྡོ་རྗེ་འཆང་ལ་རྒྱས་འདེབས་པ་ནི། མི་བསྐྱོད་པ་སེམས་ཡིན་ལ། སེམས་ཀྱང་
བྱང་ཆུབ་ཀྱི་སེམས་སྟོང་པ་དེ་ལས་འབྱུང་བས་རྒྱུ་ལ་འབྲས་བུས་རྒྱས་བཏབ་པ་དང་། རྡོ་རྗེ་འཆང་གིས་
མི་བསྐྱོད་པ་ལ་རྒྱས་འདེབས་པ་ནི་འབྲས་བུ་ལ་རྒྱུས་རྒྱས་བཏབ་པ་ཡིན་ནོ། །ཁྲོ་བོ་རྣམས་ལ་མི་བསྐྱོད་པས་
རྒྱས་འདེབས་ཀྱང་རུང་བར་སེམས། འཇིག་རྟེན་ལས་འདས་མ་འདས་ཀྱི་ཆོས་སྐྱོང་དྲག་ཤུལ་ཅན་རྣམས་
ལ་རྒྱས་འདེབས་བྱེད་དགོས་ན། འཇིགས་བྱེད་དང་རྟ་མགྲིན་སོགས་ཁྲོ་བོའི་ཚུལ་ཅན་ཞིག་གིས་རྒྱས་འདེབས་
དགོས་ཏེ། དཔེར་ན་བློན་པོ་རྩུབ་སེ་བ་ཞིག་ལ་དཔོན་པོ་ཡང་རྩུབ་སེ་བ་ཞིག་མེད་ན་དབང་དུ་མི་འགྱུར་བ་
དང་འདྲ་གསུངས་སོ། །དགོས་པ་ཡང་ཡོད་དེ། ཕ་ལ་སོགས་པས་རང་རིགས་ཀྱི་བུ་ངོ་ཤེས་པ་བཞིན་དུ་
རྒྱས་གདབ་བྱ་དང་འདེབས་བྱེད་གཉིས་རིགས་དང་རིགས་ཅན་དུ་ངོ་ཤེས་པ་དང་། རང་གི་བླ་མ་གུས་
པས་སྤྱི་བོར་བསྟེན་ཏེ་མཆོད་དགོས་པ་ཤེས་པ་དང་། ད་ལྟ་མོས་པ་ཙམ་གྱིས་སྤྱི་བོར་བསྟེན་པ་ལས་འབྲས་
དུས་སུ་བླ་མ་རིགས་ཀྱི་བདག་པོར་དངོས་གནས་པ་འགྲུབ་པའི་ཆེད་ཡིན་ལ། ཆོས་སྐྱོང་རྣམས་ལ་རྒྱས་
འདེབས་པ་ནི་དབང་དུ་སྡུད་པ་དང་ཟིལ་གྱིས་གནོན་པའི་ཆེད་དུ་ཡིན་ནོ། །རྣལ་འབྱོར་དེ་རྣམས་ཆོས་ཅན།
ཁྱོད་ལ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་ཅེས་པའི་རྒྱུ་མཚན་ཡོད་དེ། རྟེན་བརྟེན་པའི་དཀྱིལ་
འཁོར་གྱི་རྒྱལ་བའི་ཚོགས་མཐའ་ཡས་པ་སྤྲོས་ཏེ་གཞན་དོན་མཛད་པའི་ཐབས་མཆོག་ཡིན་པས་དེ་ལྟར་
བརྗོད་པའི་ཕྱིར། རིམ་པ་དང་པོའི་རྣལ་འབྱོར་པ་ཆོས་ཅན། ཁྱོད་ལས་རྒྱལ་མཆོག་གི་ཏིང་ངེ་འཛིན་
ཇི་ལྟར་བསྒོམ་ཚུལ་བཞག་ཏུ་ཡོད་དེ། དཀྱིལ་འཁོར་བའི་ལྷ་ཚོགས་ལ་ཆུ་བཞི་ཉེར་སྤྱོད་འདོད་ཡོན་ལྔ་རྒྱལ་
སྲིད་སྣ་བདུན་སོགས་དངོས་བཤམས་ཡིད་ཀྱིས་སྤྲུལ་པའི་མཆོད་པའི་ཚོགས་རྣམས་ཚིགས་བཅད་སྔགས་
དང་བཅས་པ་སོགས་ཀྱིས་འབུལ་བ་ཕྱིའི་མཆོད་པ་དང་། ཤ་ལྔ་བདུད་རྩི་ལྔ་སྦྱངས་རྟོགས་སྦྱར་བར་བྱས་
ཏེ་དྲིན་ཅན་རྩ་བའི་བླ་མ་དངོས་བརྒྱུད་ཀྱི་བླ་མ་རྣམས་དང་ཡི་དམ་གྱི་ལྷ་ཚོགས་དང་ཆོས་སྐྱོང་རྣམས་དང་
དཔའ་བོ་དང་རྣལ་འབྱོར་མ་ཕྱོགས་སྐྱོང་ཞིང་ཀླུ་རྣམས་དང་ཡུལ་ལྷ་གཞི་བདག་དཀར་ཕྱོགས་སྐྱོང་བའི་ཚོགས་
དང་སེམས་ཅན་ཐམས་ཅད་ཀྱང་ལྷར་གསལ་བ་རྣམས་ལ་འབུལ་བ་ནང་གི་མཆོད་པ་དང་། ཡབ་ཡུམ་
སྙོམས་པར་ཞུགས་པའི་བྱང་སེམས་འབབ་ལྡོག་གི་དགའ་བའི་བདེ་བ་དང་སྟོང་པ་དབྱེར་མེད་མི་ཕྱེད་པར་



{115}
སྦྱོར་བ་གསང་བ་དང་། མཆོད་པ་དེ་ཐམས་ཅད་བདེན་གཉིས་དབྱེར་མེད་པའི་ཡེ་ཤེས་ཀྱི་རང་བཞིན་དུ་
རྒྱས་བཏབ་པ་དེ་ཁོ་ན་ཉིད་ཀྱི་མཆོད་པས་དགྱེས་པར་བྱས་ཏེ། སླར་ཡང་རང་དང་དཀྱིལ་འཁོར་པའི་ལྷ་
ཚོགས་ཐམས་ཅད་ལ་སྤྲོས་པའི་མཆོད་ལྷ་རྣམས་ཀྱི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་
བརྗོད་པའི་སྒོ་ནས་བྲག་ཆའི་དབྱངས་བཞིན་བསྟོད་པ་སོགས་བྱེད་པ་དེ་ཡིན་པའི་ཕྱིར། སྤྱན་འདྲེན་སོགས་
ལ་ཐུགས་ཀ་ནས་འོད་ཟེར་སྤྲོས་པ་དང་། མཆོད་ལྷ་རྣམས་སྙིང་ག་ནས་སྤྲོས་པའི་དགོས་པ་ཡོད་དེ། མཆོད་
པ་འབུལ་བ་པོའི་སེམས་ཀྱི་རང་རྩལ་ལས་མཆོད་ཡུལ་རྣམས་དང་མཆོད་རྫས་སོགས་སྣ་ཚོགས་པའི་རྣམ་
པར་སྣང་བ་མ་གཏོགས་རང་སེམས་ལས་ཐ་དད་གཞན་དུ་མེད་པ་ཤེས་པའི་ཆེད་དང་། ལས་གང་དང་
གང་བྱས་ཟིན་པའི་འོག་ཏུ་སྙིང་གར་བསྡུ་བ་ནི་རྫོགས་རིམ་གྱི་སྐབས་སུ་སྙིང་གའི་མི་ཤིགས་པའི་ཐིག་ལེ་
ལ་རླུང་རྣམས་ཞུགས་གནས་ཐིམ་གསུམ་བྱས་པ་ལས་འོད་གསལ་ལྷན་སྐྱེས་ཀྱི་ཡེ་ཤེས་འཆར་བའི་ཆེད་
ཡིན་པའི་ཕྱིར། འདུས་པའི་རྩ་རྒྱུད་ལས། བརྗོད་ནས་རྡོ་རྗེ་སྤྲོ་ནས་ནི། །རྫོགས་ནས་རབ་ཏུ་བསྡུ་བར་
བྱ༑ ༑ཞེས་སོ། །དག་པ་ཇི་ལྟར་དྲན་ཚུལ་ཡོད་དེ། སྐུའི་ཆ་ཤས་དང་རྒྱན་དང་ཕྱག་མཚན་ལ་སོགས་
པ་རྣམས་དག་པའི་ཡོན་ཏན་གྱི་ཆ་འདི་དང་འདི་ལྟ་བུ་མཚོན་པའི་ཕྱིར་དུ་བསྟན་པར་འདུག་སྙམ་དུ་ཡིད་ཀྱིས་
བསམ་ཞིང་དྲན་པའི་སྒོ་ནས་དམིགས་རྣམ་སྐྱོང་བ་དེ་ཡིན་པའི་ཕྱིར། བསྐྱེད་རིམ་ལ་གཞོལ་བའི་རྣལ་འབྱོར་
པ་ཆོས་ཅན། ཁྱོད་སྒོམ་པས་སྐྱོན་བཟླས་པ་ཇི་ལྟར་བྱ་ཚུལ་ཡོད་དེ། རང་རང་གི་ལས་མཐུན་གྱི་བགྲང་
ཕྲེང་བྱིན་གྱིས་བརླབས་ཏེ། ལས་མཐུན་གྱི་སོར་མོ་གང་ཡིན་ལ་བཀལ་ནས་མཐེ་བོང་རྡོ་རྗེ་ལྕགས་ཀྱུས་
ལྷ་རྣམས་འགུགས་པར་བསམ་ལ་སྙིང་གར་བགྲང་ཞིང་། བཟླས་དམིགས་གང་འབབ་གསལ་བཏབ་སྟེ་
སྐྱོན་དང་བྲལ་བར་ཚུལ་བཞིན་དུ་བཟླས་པ་དང་། ཆོས་ཐམས་ཅད་མཉམ་པ་ཉིད་ཀྱི་ང་རྒྱལ་གྱིས་སྔགས་
ཕྲེང་རང་གི་ཞལ་ནས་ཞགས་རྡོ་རྗེའི་ལམ་ནས་ཡུམ་གྱི་པདྨར་བརྒྱུད་དེ་ཞལ་ནས་ཐོན་རང་གི་ཞལ་དུ་ཞུགས་
པར་བསྒོམས་ཤིང་ཡི་གེ་རྣམས་ལྷོད་ལ་ཞི་བའི་རྣམ་པ་ཅན་དུ་དམིགས་ནས་ཟློ་བ་དོ་ལིའམ་ཁྱོགས་ཀྱི་བཟླས་
པ་དང་། སྔགས་ཕྲེང་དང་པོར་ཡུམ་གྱི་ཞལ་དུ་ཞུགས་པདྨ་ནས་རྡོ་རྗེའི་ལམ་བརྒྱུད་དེ་ཞལ་ནས་ཐོན་ཡུམ་
གྱི་ཞལ་དུ་ཞུགས་པར་བསྒོམ་ཞིང་ཡི་གེ་དྲག་ཅིང་རྩུབ་པའི་རྣམ་པ་ཅན་དུ་མོས་ནས་ཟློ་བ་ཁྲོས་པའི་བཟླས་



{ii6}
པ་དང་། གསང་སྔགས་ཀྱི་སྒྲ་གཞན་གྱིས་ཐོས་པར་དྲག་ཏུ་ཟློ་བ་ཁྲོ་བའི་བཟླས་པ་དང༌། ཐུགས་ཀའི་ས་
བོན་ལས་སྔགས་ཀྱིས་ཟླུམ་པོར་བསྐོར་བ་མགོ་རྒྱན་དུ་བསྟན་པ་འོད་ཟེར་འབར་བའི་རྣམ་པ་ཅན་དུ་དམིགས་
ནས་ཟློ་བ་གོང་བུའི་བཟླས་པ་དང་ལྔ་ཡོད། དེའི་གཉིས་པ་དང་གསུམ་པ་ནི་ཕྲེང་སྔགས་འཇམ་རྩུབ་གཉིས་
དང་བཞི་པ་ནི་ཕྲེང་སྔགས་སྙིང་པོ་ཉེ་སྙིང་གསུམ་གའི་དང་དང་པོ་ནི་སྙིང་པོ་དང་ཉེ་སྙིང་གི་བཟླས་པར་གསུངས་
སོ། །བཟླས་པ་དེ་རྣམས་གང་དང་གང་ལ་ཡང་གཙོ་འཁོར་ཐམས་ཅད་ཀྱི་ཞལ་དུ་ཡོད་ཀྱིས་འདོན་པར་
མོས་ན་དེ་སྙེད་ཀྱི་འགྱུར་ཡོད་པར་གྲུབ་ཆེན་མང་པོས་གསུངས་སོ། །དེ་ལྟར་བཟླས་པ་བྱས་པ་ལ་དགོས་
པ་ཡོད་དེ། ཐོག་མེད་ནས་བསགས་པའི་ངག་གི་ལས་སྒྲིབ་ཟད་པར་བྱེད་ཅིང་ངག་ནུས་ལྡན་དུ་བྱ་བ་དང་
ལས་རབ་འབྱམས་མྱུར་དུ་འགྲུབ་པ་དང་ཁྱད་པར་རྡོ་རྗེ་བཟླས་པའི་རྒྱུད་སྨིན་བྱེད་དུ་འགྱུར་བ་དང་སྤྲུལ་
པའི་སྐུས་ཆོས་སྟོན་པའི་གསུང་གི་མཛད་པ་དང་མཐུན་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་
བ་ཡིན་ནོ། །དེ་དག་ལ་ལས་རྒྱལ་མཆོག་གི་ཏིང་ངེ་འཛིན་ཅེས་པའི་རྒྱུ་མཚན་ཡོད་དེ། འཕྲིན་ལས་བསམ་
གྱིས་མི་ཁྱབ་པའི་སྒོ་ནས་རྣམ་པར་རྒྱལ་བའི་ལས་རབ་འབྱམས་འགྲུབ་པའི་ཐབས་མཆོག་ཡིན་པས་དེ་ལྟར་
བརྗོད་པའི་ཕྱིར། ལས་རུང་བསྙེན་པ་བྱ་ཚུལ་སྔར་སྨོས་ཟིན་ལྟར་དང༌། སྒྲུབ་བསྙེན་གྱི་ཚད་རང་རང་
གི་གཞུང་ལས་བྱུང་བ་ལྟར་རམ། ཡང་ན་གཙོ་བོའི་བསྙེན་པ་བྱེ་ཆེན་དང་ཡེ་ཤེས་འབེབས་སྔགས་འབུམ་
མམ་བཞི་འབུམ་སོགས་ལོང་བར་བྱས་ཏེ། ཚད་ལྷག་སྐོང་བའི་ཞི་བའི་སྦྱིན་སྲེག་གྲངས་ཅི་ཙམ་ནུས་པར་
བྱ་བ་དང༌། དེ་ནས་རྒྱུད་ལས་གསུངས་པའི་གནས་ཁྱད་པར་ཅན་དུ་སྒྲུབ་པའི་ཡོ་བྱད་ཐམས་ཅད་ཆོ་ག་
བཞིན་ཡོངས་སུ་རྫོགས་པར་བྱས་ཏེ། འཇིག་རྟེན་པའི་མེ་ལྷའི་བསྙེན་པ་བཅུ་ཆའི་སྦྱིན་སྲེག་དང་བཅས་
པ་སྔོན་དུ་བཏང་ནས། ཉེར་བསྡོགས་ཀྱི་བསྙེན་སྒྲུབ་སྦྲགས་མ་ཟླ་བ་དྲུག་ལ་སོགས་པར་བསྒོམ་བཟླས་བྱ་
ཞིང་༑ ༑མཇུག་ཏུ་མཚན་ཐོག་ཐག་གི་བཟླས་པ་དང་། དངོས་གྲུབ་ཀྱི་རྫས་ཀྱི་སྒྲུབ་པ་མཚན་ཐོག་ཐག་
གཅིག་ཏུ་བཟླས་པའམ། གཟའ་འཛིན་གྱི་མཚན་མ་ཡོད་ན་དེ་གྲོལ་གྱི་བར་དུ་བཟླས་པ་དང་དངོས་གྲུབ་
ལེན་པའི་ཆོ་ག་རྣམས་རྫོགས་པར་བྱས་ཟིན་པའི་རྣལ་འབྱོར་པ་དེས་ནུས་པ་བསྐྱེད་པའི་ཕྱིར་དུ་དབང་ལས་
ཐམས་ཅད་པའི་ཐབ་ཏུ་མེ་ཏོག་དམར་པོས་ལྷ་དབང་དུ་བྱ་བའི་བཅུ་ཆའི་སྦྱིན་སྲེག་དབུལ་བར་བྱ་དགོས་སོ།



{i17}
༈ །བཞི་པ་ནི། བསྐྱེད་རིམ་ཆོས་ཅན། ཁྱོད་སྐྱེ་ཤི་བར་དོ་གསུམ་སྦྱོང་ཞིང་རྫོགས་རིམ་གྱི་དགེ་རྩ་སྨིན་
བྱེད་དུ་ཇི་ལྟར་འགྲོ་ཚུལ་བཞག་ཏུ་ཡོད་དེ། སྐྱེ་ཤི་བར་དོ་གསུམ་དངོས་སུ་མི་འབྱུང་བར་བྱས་ནས་སྦྱོང་
བ་མ་ཡིན་ཡང་སྦྱང་གཞི་འདིའི་སྦྱོང་བྱེད་འདི་ཡིན་པས་དེ་སྦྱོང་བ་ལ་འདི་བསྒོམ་པར་བྱའོ་ཞེས་ཡིད་ངོར་
ཡང་ཡང་ངོ་འཕྲོད་པར་བྱས་ནས་བསྒོམ་ཞིང་། གང་བསྒོམ་རྒྱུ་དེ་ཡང་འབྲས་དུས་ཀྱི་སྐུ་གསུམ་ཞིང་དང་
བཅས་པ་དངོས་ཡིན་པར་ཐག་བཅད་ནས་བློ་ལ་ཡང་ཡང་གོམས་སུ་བཅུག་པ་ལ་བརྟེན་ནས། གཞིའི་སྐྱེ་
ཤི་བར་དོ་གསུམ་འབྱུང་བ་དེའི་དོད་དུ་ལམ་དུས་ཀྱི་སྐུ་གསུམ་མྱུར་དུ་འགྲུབ་པའི་དགེ་རྩ་སྨིན་པར་བྱས་པའི་
སྒོ་ནས་སྦྱོང་བྱེད་ཀྱི་ལམ་དངོས་འོད་གསལ་སྒྱུ་ལུས་སློབ་པའི་ཟུང་འཇུག་གསུམ་འགྲུབ་པར་འགྱུར་བ་དེ་
ཡིན་པའི་ཕྱིར། བསྐྱེད་རིམ་རགས་པའི་རྣལ་འབྱོར་པ་ཆོས་ཅན། ཁྱོད་རགས་པའི་རྣལ་འབྱོར་བསྒོམ་
པའི་ཚུལ་ཡོད་དེ། སྒྲུབ་ཐབས་ཀྱི་ཐོག་མ་ནས་འདིར་མ་སླེབས་བར་གྱི་སྐབས་གང་ཡིན་གྱི་དམིགས་པ་
རྣམས་དལ་བུར་གསལ་བཏབ་ནས་སྔ་མ་སྔ་མ་མ་ཤར་བར་ཕྱི་མ་མི་བསྒོམ་ཞིང་། ཕྱི་མ་ཕྱི་མ་བསྒོམ་པའི་
ཚེ་དམིགས་པ་སྔ་མའི་སྟེང་དུ་སྣོན་གྱིན་བསྒོམ་པ་ཡིན་པའི་ཕྱིར། དེ་ལྟར་ཡིད་ལ་བསྒོམས་བཞིན་བསྐྱེད་
རིམ་གྱི་དམིགས་རྣམ་དངོས་སྒོམ་པའི་མཚམས་གང་ཡིན་འདིར་སླེབས་པ་ན། རྟེན་བརྟེན་པ་ཡོངས་རྫོགས་
སུ་བློ་ལ་ཚང་བར་སྣང་བ་དེ་ཉིད་ཡིད་ངོར་དམིགས་པ་མ་བརྗེད་པར་བྱས་པ་ལ་རྣམ་རྟོག་གཞན་གྱིས་བར་
མ་ཆོད་པར་བྱིང་རྒོད་ཀྱི་སྐྱོན་དང་བྲལ་བར་ཡིད་ཅུང་ཟད་ཀྱང་མ་གཡེང་བའི་སྒོ་ནས་མཉམ་པར་བཞག་
སྟེ་བསྒོམ་པ་ཡིན་ནོ། །དེ་ལྟར་བསྒོམ་པར་མི་ནུས་པའི་གང་ཟག་ལས་དང་པོ་པ་ཆོས་ཅན། ཁྱོད་རགས་
པའི་རྣལ་འབྱོར་བསྒོམ་ཚུལ་ཡང་ཡོད་དེ། སྒྲུབ་ཐབས་ཀྱི་ཐོག་མ་ནས་འདི་བར་གྱི་ཆོ་གའི་ཚིག་རྣམས་
ངག་ནས་དལ་བུས་འདོན་བཞིན་དམིགས་པ་གང་ཡིན་རྣམས་དོན་སྤྱི་འོལ་ཙམ་པ་རེ་ཡིད་ངོར་ཤར་བར་བྱས་
ཏེ་འདིར་སླེབས་པ་དང༌། ཐོག་མར་གཙོ་བོ་ཞལ་གཅིག་ཕྱག་གཉིས་པ་རྒྱན་དང་ཕྱག་མཚན་སོགས་གང་
ཡང་མེད་པ་ཞིག་ལ་དམིགས་ནས་ཡིད་ངོར་མ་བརྗེད་པར་བྱས་ལ་གསལ་སྣང་ཅི་ཐོན་བྱ་ཞིང་། འབྲས་
དུས་ཀྱི་ལྷ་དངོས་ཡིན་སྙམ་པའི་ང་རྒྱལ་དང་མ་འབྲལ་བར་སྐྱོང་། ཡང་ཞབས་ནས་མས་རིམ་གྱིས་གསལ་
བཏབ་ཏེ་སྐྱོང་བ་དང༌། དབུ་ནས་ཡས་རིམ་གྱིས་གསལ་རིམ་གྱིས་བཏབ་ནས་སྐྱོང་བའི་མཐར་སྐུ་སྤྱི་ལ་



{118}
དམིགས་ནས་སྐྱོང་ཞིང༌། དེ་དག་གིས་ཀྱང་དམིགས་པ་གསལ་བར་མི་ནུས་ན། ཞལ་ལྟ་བུ་དམིགས་པ་
གང་ལ་གསལ་བ་དེ་ལ་དམིགས་ནས་གསལ་སྣང་སྒྲུབ་དགོས་མོད། འོན་ཀྱང་དེ་རིང་ལྟ་བུ་ལ་ཞལ་ལ་དམིགས་
ཏེ་སྒོམ་པས་གསལ་སྣང་ལེགས་རབ་འདྲ་ཡོད་ཀྱང་། སང་ཉིན་ཞལ་ལ་དམིགས་ན་ཆེར་མི་གསལ་བར་
ཕྱག་ལ་དམིགས་ན་གསལ་སྣང་བདེ་བ་འདྲ་སྣང་ནའང་། དེའི་རྗེས་སུ་མི་འབྲང་བར་ཞལ་ལ་དམིགས་
ནས་གསལ་སྣང་སྒྲུབ་པ་ལ་འབད་དགོས། དེ་ལྟར་མིན་པར་གང་གསལ་གསལ་གྱི་རྗེས་སུ་འབྲངས་བཞིན་
བསྒོམ་ན་མཐར་གང་དུ་ཡང་ངོས་གཟུང་མི་ནུས་པའི་ཙབ་ཙུབ་ཀྱིས་བློ་དྲེད་ནས་གང་གིས་ཀྱང་བཅོས་སུ་
མི་ཉན་པ་ཞིགཏུ་འགྲོ་བས་དམིགས་པ་སྒོམ་པའི་ཐད་འདིར་ཉམས་མྱོང་ཅན་གྱི་བླ་མའི་ཞལ་གདམས་མཛུབ་
ཁྲིད་རྗེན་གཅེར་གྱི་ཁྲིད་དམིགས་ལ་ཤིན་ཏུ་མཁས་པར་བྱ་དགོས་སོ། །རྩ་བའི་དམིགས་རྟེན་སྐུ་མདོག་
དཀར་པོ་ཞལ་གཅིག་ཕྱག་གཉིས་པ་རང་གི་ལུས་ཚད་དང་མཉམ་པ་ཞིག་བསྒོམས་བཞིན་པའི་ཚེ། དེ་ལས་
ཆེ་ཆུང་དང་ཁ་དོག་དང་དབྱིབས་སོགས་མི་མཐུན་པ་ཤར་བྱུང་ན་དེའི་རྗེས་སུ་མི་འབྲང་བར་རྩ་བའི་དམིགས་
རྟེན་དེ་ག་རང་ལ་དམིགས་པའི་གསལ་སྣང་དང་ང་རྒྱལ་ཡ་མ་བྲལ་བའི་སེམས་གྲིམས་ཤིང་དམ་དུ་འཛིན་
པའི་འཛིན་སྟངས་ཀྱི་ངར་དང་བཅས་པས། སྐབས་ཀྱི་དམིགས་པ་དེ་ལས་དགེ་མི་དགེ་ལུང་མ་བསྟན་གང་
ལ་ཡང་འཕྲོར་མི་འཇུག་པར་གནས་གང་ཐུབ་བྱེད་ཅིང་། དེ་ཙམ་ལས་དམིགས་པའི་སེམས་ལྷོད་ན་བྱིང་
བ་སྐྱེ་བར་འདུག་སྙམ་ནས་ཅུང་ཟད་གྲིམས། དེ་ལས་གྲིམས་དྲག་ན་རྒོད་པ་སྐྱེ་བར་འདུག་སྙམ་དུ་ཅུང་
ཟད་ལྷོད་པར་བྱས་ཏེ་གནས་ཆ་འཚོལ། གནས་ཆ་ནམ་བྱུང་རེས་ཀྱིས་བྱིང་རྒོད་ཀྱི་ཟོན་ཆེན་པོ་བྱས་ཏེ་
གསལ་སྣང་དང་གནས་པ་སྒྲུབ། དེ་ཡང་དྲན་པས་དམིགས་པ་མ་བརྗེད་པར་བྱས་ལ་རང་སེམས་དེ་ལ་
གཏང་བཞིན་པའི་བློའི་ཟུར་གྱི་ཤེས་བཞིན་སྦྱང་བས་བྱིང་རྒོད་སོགས་སྐྱོན་གང་ལ་ཤོར་གྲབས་འདུག་བྱ་ར་
བྱས་ནས་དེ་ལས་སེམས་ཕྱིར་སླན་དགོས་ཏེ། དབུ་མ་སྙིང་པོ་ལས། །ཡིད་ཀྱི་གླང་ཆེན་ལོག་འགྲོ་བ། །དམིགས་
པའི་ཀ་བ་བརྟན་པོ་ལ། །དྲན་པའི་ཐག་པས་རིབ་བཅིང་སྟེ། །ཤེས་བཞིན་ལྕགས་ཀྱུས་རིམ་དབང་བྱ། །ཞེས་
སོ༑ ༑དེ་ལྟར་སྐྱོང་བས་གསལ་སྣང་ལེགས་པར་ཐོན་པ་ན་ཞལ་གསུམ་ཕྱག་དྲུག་པ་ལྟ་བུ་བསྒོམ་ཞིང་དེ་
ནས་རིམ་གྱིས་ཞལ་ཕྱག་ཏུ་ཡོད་ཀྱི་གྲངས་དང་རྒྱན་དང་ཕྱག་མཚན་ཡོངས་སུ་རྫོགས་པ་དང་། དེ་ལ་གསལ་



{119}
སྣང་གྲུབ་ནས་ཡུམ་དང་འཁོར་གྱི་ལྷ་གཅིག་གཉིས་སོགས་དང༌། གཞལ་ཡས་ཁང་རྡོ་ར་མེ་རི་དུར་ཁྲོད་
སོགས་ཀྱི་བར་སྔ་མའི་ཐོག་ཏུ་སྣོན་གྱིན་གསལ་སྣང་བསྒྲུབ། དེ་དག་གི་ཚེ་ཡང་འབྲས་དུས་ཀྱི་རྟེན་བརྟེན་
པ་དང་བཅས་པ་སྐྱོན་ཀུན་ཟད་ཡོན་ཏན་ཡོངས་རྫོགས་སྐུ་གསུང་ཐུགས་རྡོ་རྗེའི་རང་བཞིན་དེ་དང་དེ་དངོས་
ཡིན་པར་ཐག་བཅད་པའི་ང་རྒྱལ་ཤུགས་ཅན་བསྐྱེད་པ་གཙོ་བོ་དང་དག་པའི་སྣང་བ་བསྐྱེད་པ་དེའི་ཡན་ལག་
ཡིན་པས། འདི་ཡང་གང་ལ་ང་རྒྱལ་བཟུང་བའི་ཚེ་དེའི་ང་རྒྱལ་དུ་འཕོ་ནུས་པ་དང་གང་གསལ་བཏབ་པའི་
ཚེ་དེའི་གསལ་སྣང་སྐྱེས་ནས་ཡིད་ངོའི་ཐ་མལ་བའི་སྣང་ཞེན་གཉིས་ཅུང་ཟད་ཙམ་རེའི་བར་དུ་ཟློག་ནུས་
པས་མི་ཆོག་གི་ཤིན་ཏུ་བརྟན་པ་ཅིག་དགོས་པས། ཁྱད་པར་ཅན་གྱི་སྣང་བས་ཡིད་ངོའི་ཐ་མལ་པའི་སྣང་
བ་འགོག་ནུས་པ་དང་དངོས་པོ་ལ་ལྷར་མ་སོང་ཡང་ལྷའི་བཅོས་མིན་གྱི་ང་རྒྱལ་སྐྱེས་ནུས་པ་གལ་ཆེ་བ་ཡིན་
ནོ༑ ༑དེ་ལྟར་བསྐྱེད་རིམ་གྱི་དགོས་པའི་གཙོ་བོ་ནི། སྦྱང་གཞི་ཐ་མལ་གྱི་སྣོད་བཅུད་སྦྱོང་བའི་རྟེན་དང་
བརྟེན་པའི་དཀྱིལ་འཁོར་རྒྱུད་འགྲེལ་གྱིས་བཀྲལ་བའི་དགོངས་པ་བཞིན་ལེགས་པར་བསྒོམས་པས་སྦྱང་གཞི་
དང་སྦྱོང་བྱེད་ཀྱི་རྟེན་འབྲེལ་ཁྱད་པར་ཅན་དུ་མ་ཞིག་འགྲིག་ནས་རྫོགས་རིམ་གྱི་རྟོགས་པ་སྐྱེ་བའི་དགེ་རྩ་
སྨིན་པར་འགྱུར་བས་ན། རྒྱུད་སྨིན་པར་བྱེད་པའི་ནུས་པ་ནི་དཀྱིལ་འཁོར་གྱི་འཁོར་ལོ་ཐུན་བཞིར་སྒོམ་
པ་ལ་ཡོད་པས་སྒྲུབ་ཐབས་ཡན་ལག་དང་བཅས་པ་ཆ་ཚང་བ་ལ་ཡང་དང་ཡང་དུ་བསླབ་པའི་གསལ་སྣང་
ཚང་བ་དགོས་སོ། རིམ་པ་དང་པོ་འདི་ལ་གསལ་སྣང་དང་ང་རྒྱལ་སྐྱེད་ལུགས་ཤིག་དང་དེ་བརྟན་པར་
བྱེད་པའི་གནས་པ་སྒྲུབ་ལུགས་ཅིག་སྟེ་གཉིས་སོ་སོར་ཤེས་དགོས་སོ། །རིམ་པ་དང་པོའི་རྣལ་འབྱོར་པ་
ཆོས་ཅན། ཕྲ་མོ་བསྒོམ་པའི་དུས་སྐབས་མི་འདྲ་བ་གཉིས་ཀྱང་བཞག་ཏུ་ཡོད་དེ། ལས་དང་པོ་པ་དང་
ཡེ་ཤེས་ཅུང་ཟད་བབས་པའི་དུས་སྐབས་གཅིག་དང་། ཡེ་ཤེས་ལ་ཅུང་ཟད་དབང་བའི་དུས་སྐབས་གཅིག་
སྟེ་སྐབས་གཉིས་སུ་བསྒོམ་དགོས་པའི་ཕྱིར། དགོས་པ་ཡང་ཡོད་དེ། དང་པོ་གཉིས་ཀྱི་སྐབས་སུ་བྱིང་
རྒོད་ཀྱི་དབལ་གཅོག་པའི་ཕྱིར་དང༌། གཉིས་པའི་སྐབས་སུ་ཞི་གནས་ཁྱད་པར་ཅན་བསྒྲུབ་པའི་ཆེད་ཡིན་
པའི་ཕྱིར། ཇི་ལྟར་བསྒོམ་ཚུལ་ཡང་ཡོད་དེ། མདོར་བྱས་ལས། དཀྱིལ་འཁོར་ཐམས་ཅད་བསྐྱེད་ནས་
ནི༑ ༑འཁོར་ལོའི་དབུས་སུ་གནས་གྱུར་ནས། །དེ་ནས་ཕྲ་མོའི་རྣལ་འབྱོར་བརྩམ། །ཞེས་དང་། སྔགས་



{i20}
རིམ་ཆེན་མོ་ལས། འདི་ཡང་གནས་སྐབས་དང་པོ་གཉིས་སུ་ནི་ཕྱག་མཚན་དང་ཐིག་ལེ་ཕྲ་མོ་ཉིད་སྒོམ་
ལ༑ ༑ཞེས་པ་ལྟར། དང་པོ་གཉིས་ཀྱི་སྐབས་སུ་སེམས་དམིགས་པ་ལ་གནས་ཀྱང་འཛིན་སྟངས་ལྷོད་
དེ་དྲན་པའི་ཤུགས་ཞན་པ་དང་གསལ་བའི་ངར་ལྷོད་པ་སོགས་བྱུང་ན་བྱིང་བ་སྐྱེས་འདུག་པས། དེ་སེལ་
བའི་ཆེད་དུ་རང་ལྷར་གསལ་བས་རྩ་ཞལ་གྱི་སྟེང་གི་སྣ་རྩེར་ཟླ་ཉི་གང་རུང་གི་གདན་སྲན་མ་ཕྱེད་གཤགས་
ཙམ་གྱི་སྟེང་དུ། ཐུགས་ཀའི་ཏིང་ངེ་འཛིན་སེམས་དཔའ་ལས་རྡོ་རྗེ་སྔོན་པོ་རྩེ་ལྔ་པ་ཡུངས་ཀར་གྱི་ཚད་
ཙམ་ཡར་སྤྲོས་ཏེ་གདན་གྱི་སྟེང་དུ་གནས་པ་ལ་སེམས་ཀྱིས་དམིགས་པའི་འཛིན་སྟངས་དམ་སྦྲིང་ངེ་བ་འཕང་
མཐོ་བར་བྱས་ནས་གཞན་དུ་མ་ཡེངས་བར་བསྒོམ། དེས་བྱིང་བ་སངས་པ་དང་སྔར་ཀྱི་རགས་པའི་སྒོམ་
འཕྲོ་གང་ཡིན་པ་ལ་བསླབ། ཡང་སེམས་དམིགས་པ་ལ་མི་གནས་པར་གཞན་ལ་འཕྲོ་བ་སོགས་རྒོད་པ་སྐྱེས་
པར་སྣང་ན། ཡབ་ཡུམ་ལྷར་གསལ་བའི་ཐུགས་ཀ་ནས་བྱང་སེམས་དཀར་དམར་གྱི་ཐིག་ལེ་ཕྲ་མོ་རེ་མར་
སྤྲོས་ཏེ་དྷ་ཏཱིའི་མར་སྣ་འཕྲད་མཚམས་སུ་ཐིག་ལེ་རང་ཕྱོགས་དཀར་པོ་དང་། ཡུམ་ཕྱོགས་དམར་པོ་གའུ་
ཁ་སྦྱོར་གྱི་རྣམ་པ་ཅན་ཡུངས་འབྲུ་ཙམ་ལ་སེམས་ཀྱིས་དམིགས་ནས་འཛིན་སྟངས་ཀྱི་ངར་ཆ་དམ་སྒྲིང་
ངེ་བ་ཅུང་ཟད་ལྷོད་བྱས་ནས་གཞན་དུ་མ་ཡེངས་པར་འཇོག་བསྒོམ་བྱ། །དེས་རྒོད་པ་སེལ་བ་དང་སྔར་
གྱི་རགས་པའི་སྒོམ་འཕྲོ་གང་ཡིན་པ་ལ་བསླབ་བོ། །དེ་ལྟར་རྒོད་པ་ཕྲ་རགས་དང་། བྱིང་བ་ཕྲ་རགས་
རྣམས་ངོས་ཟིན་པར་བྱས་ནས་དེའི་གཉེན་པོར་ཕྲ་མོ་སྒོམ་པས་བྱིང་རྒོད་ཀྱི་དབལ་ཆོགས་ནས་རགས་པའི་
རྣལ་འབྱོར་མྱུར་དུ་མཐར་ཕྱིན་པར་འགྱུར་རོ། །སྔགས་རིམ་ཆེན་མོ་ལས་ཀྱང༌། དེས་ན་ལས་དང་པོ་
པ་དང་ཡེ་ཤེས་ཅུང་ཟད་བབས་པའི་སྐབས་གཉིས་སུ་ཕྲ་ཐིག་སྒོམ་པ་ནི་གཙོ་ཆེར་ཐུན་བཞིའི་མངོན་རྟོགས་
སྒོམ་པ་ལ་བྱིང་རྒོད་གཅོད་པའི་ཆེད་ཡིན་ལ། ཕྲ་ཐིག་ལ་དྲིལ་ནས་སེམས་བརྟེན་པར་བྱེད་པའི་གནས་པ་
སྒྲུབ་ན་ནི་གནས་སྐབས་གསུམ་པ་ནས་བྱེད་པའི་སྐབས་རྣམས་ཕྱེད་པར་བྱ་སྟེ། ཕྲ་ཐིག་བསྒོམས་པའི་དགོས་
པ་དང་ས་མཚམས་དང་ཇི་ལྟར་སྒོམ་པ་འདི་རྣམས་རིམ་པ་དང་པོའི་གདམས་ངག་ཕུལ་བྱུང་དུ་སྣང་བའི་
ཕྱིར་རོ། །ཞེས་པ་ལྟར། སྔར་བཤད་པའི་གསལ་སྣང་དང་ང་རྒྱལ་སྒོམ་པ་ལ་བྱིང་རྒོད་ཀྱིས་བར་དུ་གཅོད་
པ་སེལ་ཆེད་སྟེང་འོག་གི་སྣ་རྩེ་གང་རུང་དུ་ཕྱག་མཚན་ནམ་ཐིག་ལེ་ཙམ་ཞིག་བསྒོམ་པ་དང༌། ཁྱད་པར་



{{121}
ཅན་གྱི་སྣང་བ་དང་ང་རྒྱལ་ཡོད་པ་ཙམ་གྱིས་ཐ་མལ་པའི་སྣང་ཞེན་འགོག་ནུས་པའི་གཉེན་པོར་མི་འགྲོ་བས་
གསལ་སྣང་གཏན་ཆགས་པར་གནས་པའི་གནས་པ་སྒྲུབ་པ་དགོས་པས། དེ་ནི་གནས་སྐབས་གསུམ་པ་
ནས་ཕྲ་མོ་སྒོམ་པས་མི་ཆོག་པར་ཕྲ་མོ་དཀྱིལ་འཁོར་སྐྱེད་པ་དང་སྤྲོ་བསྡུ་ལ་བསླབ་པར་བྱ་སྟེ། སྔགས་
རིམ་ཆེན་མོ་ལས། ཕྱག་མཚན་ཕྲ་མོའམ་ཐིག་ལེ་ཕྲ་མོའི་ནང་དུ་རྟེན་དང་བརྟེན་པའི་དཀྱིལ་འཁོར་རྫོགས་
པར་སྒོམ་པ་ནི་ལས་དང་པོ་པ་དང་ཡེ་ཤེས་ཅུང་ཟད་བབས་པ་གཉིས་ཀྱི་སྐབས་སུ་སྒོམ་པ་མིན་གྱི་གནས་སྐབས་
གསུམ་པ་ནས་སྒོམ་པ་ཡིན་ཏེ། ཞེས་སོ། །རགས་པའི་རྣལ་འབྱོར་མཐར་ཕྱིན་ནས་ཡེ་ཤེས་ལ་ཅུང་ཟད་
དབང་བའི་དུས་ནས་ཕྲ་ཐིག་ལ་ཆིག་དྲིལ་བྱས་ནས་བསྒོམ་པ་ཡིན་ཏེ། བཞི་བརྒྱ་ལྔ་བཅུ་པ་ལས། ཡང་
ན་རང་རྟགས་ཕྲ་བསྒོམ་པ། །རིག་པའི་སྣ་ཡི་རྩེ་མོར་གནས། །ཐུབ་པའི་འཁོར་ལོ་རང་རིག་པ། །ཅེས་
སོགས་དང་། སྔགས་རིམ་ཆེན་མོ་ལས། གནས་སྐབས་གསུམ་པ་ནས་ཕྲ་མོའི་ནང་གི་དཀྱིལ་འཁོར་གཉིས་
ཀྱང་བསྒོམ་པར་བྱའོ། །ཞེས་པ་ལྟར། དེ་ཡང་སྟེང་སྒོར་ཕྱག་མཚན་ཕྲ་མོ་སྔར་ལྟར་བསྒོམ་པར་བྱས་
པས་བསྒོམས་པའི་རྡོ་རྗེ་སོགས་མི་འགྱུར་བར་གནས་པའི་མཚན་མ་བརྟན་པོ་ཐུན་འཁྱོངས་ཀྱི་བར་དུ་ནུས་
པ་ཐོབ་པ་ན། དེ་ལས་རྡོ་རྗེ་གཉིས་པ་སྤྲོས། དེ་བརྟན་པ་ན་གསུམ་བཞི་སོགས་ནས་རིམ་གྱིས་ནམ་མཁའ་
ཁྱབ་པར་སྤྲོས། ཚུར་བསྡུ་བ་ན་སྔར་སྤྲོས་པའི་རིམ་པ་ཇི་ལྟ་བར་གོ་རིམ་མ་འཆོལ་བར་གཅིག་ལ་གཅིག་
ཐིམ་གྱིས་རྩ་བའི་དམིགས་རྟེན་ལ་བསྡུ། སླར་ཡང་དེ་ལྟར་སྤྲོ་བསྡུ་ཡང་ཡང་བྱས་ཏེ་གོམས་སུ་བཅུག ཡང་
འོག་སྒོའི་ཐིག་ལེ་ཕྲ་མོ་སྔར་བཞིན་བསྒོམས་ནས་བརྟན་པའི་མཚན་མ་མིག་གིས་མཐོང་བ་ལས་ཀྱང་ཆེས་
གསལ་བ། ལག་པས་བཟུང་དུ་རུང་བ་ལྟ་བུར་ཐོབ་པ་ན་ཐིག་ལེའི་དབུས་སུ་སྐབས་གང་ཡིན་གྱི་རྟེན་བརྟེན་
པ་ཡོངས་རྫོགས་བསྐྱེད། དེ་ལ་བརྟན་པ་ཐོབ་པ་ན་ཐིག་ལེའི་དབུས་ཀྱི་གཙོ་བོ་ཡབ་ཡུམ་གྱི་གསང་གནས་
འཕྲད་མཚམས་སུ་ཐིག་ལེ་སྔར་ལྟ་བུའི་ནང་དུ་རྟེན་བརྟེན་པ་བསྐྱེད། དེ་བརྟན་པ་ན་དེའི་གཙོ་བོ་ཡབ་ཡུམ་
གྱི་དྷཱུ་ཏཱིའི་མར་སྣར་ཐིག་ལེའི་དབུས་སུ་རྟེན་བརྟེན་པ་བསྐྱེད་པ་སོགས་བུ་དང་ཚ་བོ་ཡང་ཚའི་ཚུལ་དུ་ལེགས་
པར་བསླབ་པོ། །དེ་ལྟར་བསྐྱེད་རིམ་ཕྲ་རགས་ལ་བསླབ་པའི་ཚེ་ཞི་ལྷག་གི་སྐྱོང་ཚུལ་གྱི་གནད་ཉེས་པ་ལྔ་
སྤོང་བ། འདུ་བྱེད་བརྒྱད་བསྟེན་པ། སེམས་གནས་པ་དགུ་འཇོག་ཚུལ་དང་། ཡིད་ལ་བྱེད་པ་བཞི་དང་



{122}
སྟོབས་དྲུག་གིས་འགྲུབ་ཚུལ་སོགས་ཞིབ་པར་བྱང་ཆུབ་ལམ་རིམ་དང་བླ་མའི་མན་ངག་ལ་བརྟེན་ནས་ཤེས་
དགོས་སོ། །དེ་ལྟར་ལེགས་པར་བསྒོམས་པས་དམིགས་པའི་གནད་བླ་ན་མེད་པའི་འཕྲུལ་འདེགས་ཀྱིས་
ཕར་ཕྱིན་ཐེག་པའི་སྒོམ་ཚུལ་ལས་ཆེས་མྱུར་དུ་ཞི་གནས་འགྲུབ་པ་དང་། སོ་སོར་རྟོག་པའི་ཤེས་རབ་ཀྱིས་
སྤྲོ་བསྡུ་ལ་བསླབས་པས་ཕར་ཕྱིན་ཐེག་པའི་དཔྱད་སྒོམ་གྱིས་ལྷག་མཐོང་བསྒྲུབས་པ་ལས་ཆེས་མྱུར་བར་
ལྷག་མཐོང་འགྲུབ་པ་ནི། ཐེག་པ་གཞན་ལ་མེད་པའི་གསང་སྔགས་དང་དེའི་ནང་ནས་ཀྱང་རྣལ་འབྱོར་
བླ་མེད་ཀྱི་ཁྱད་ཆོས་ཡིན་ནོ། ༈ །གསུམ་པ་ནི། བསྐྱེད་རིམ་སྒོམ་པའི་རྣལ་འབྱོར་བ་ཆོས་ཅན། ཁྱོད་
ཐུན་གྱི་མཇུག་ཏུ་ཇི་ལྟར་བྱ་ཚུལ་ཡོད་དེ། འཇིག་རྟེན་ལས་འདས་མ་འདས་ཀྱི་མགྲོན་རྣམས་ལ་བྱིན་གྱིས་
བརླབས་པའི་གཏོར་མ་དང་མཆོད་པ་སོགས་ཕུལ་ཏེ་འཕྲིན་ལས་གསོལ་བ་དང་། རྟེན་དང་བརྟེན་པ་ཐམས་
ཅད་རང་གཙོ་བོར་གསལ་བ་ལ་བསྡུས་ཏེ་རང་གི་ཐུགས་ཀའི་འོད་ཀྱིས་སྣོད་བཅུད་ཐམས་ཅད་ལ་ཕོག་པས་
མ་དག་པའི་ཉེས་སྐྱོན་ཐམས་ཅད་སྦྱངས་ནས་ཡེ་ཤེས་ཀྱི་རང་བཞིན་དུ་འགྱུར་བ་རྣམས་རང་ལ་ཐིམ་པའམ།
རྗེས་གཞིག་དང་རིལ་འཛིན་གང་རུང་གི་སྒོ་ནས་འོད་གསལ་ལ་མཉམ་པར་བཞག་སྟེ། སླར་ཡང་རང་
གཙོ་བོའི་རྣམ་པར་བཞེངས་པར་བསྒོམས་ནས་དགེ་བ་བསྔོ་བ་སོགས་བྱས་པ་དེ་ཡིན་པའི་ཕྱིར། ཐུན་མཚམས་
སུ་ཡང་། ལུས་བརྟས་པར་བྱེད་པའི་རྣལ་འབྱོར་དང༌། ཟས་གོས་གནས་མལ་གསུམ་གྱི་རྣལ་འབྱོར་
དང་༑ ༑ཉལ་བ་དང་། ལྡང་བ་དང༌། ཁྲུས་ཀྱི་རྣལ་འབྱོར་དང་། བསག་སྦྱང་སོགས་ལ་འབད་པའི་
ཐབས་ཚུལ་རྣམས་ལ་རྒྱུན་མི་འཆད་པར་བརྩོན་པར་བྱ་བ་ཡིན་ནོ། ༈ །བཞི་པ་ནི། བསྐྱེད་རིམ་བསྒོམ་
པ་ལ་འཇུག་པའི་རྣལ་འབྱོར་པ་ཆོས་ཅན། ཁྱོད་ཀྱི་རྒྱུད་ལ་གནས་སྐབས་བཞིའི་རིམ་པས་རྟོགས་པ་ཁྱད་
ཞུགས་པར་ཐོབ་པའི་ཚུལ་བཞག་ཏུ་ཡོད་དེ། བསྐྱེད་རིམ་ལ་ཐོག་མར་བསླབ་པ་ནས་རགས་པའི་རྟེན་དང་
བརྟེན་པ་ཐམས་ཅད་དལ་བུས་རིམ་གྱིས་གསལ་བཏབ་ན་ཡིད་ངོར་འཆར་ཡང་ཡུད་ཙམ་གྱི་དུས་གཅིག་
ཏུ་རགས་པའི་དཀྱིལ་འཁོར་གསལ་བར་འཆར་མི་ནུས་པའི་བར་ནི་ལས་དང་པོ་པའི་གནས་སྐབས་དང་།
རགས་པ་རྣམས་སྐད་ཅིག་གིས་ཅིག་ཆར་མངོན་སུམ་དུ་གསལ་བར་སྣང་ཡང་། རྡོ་རྗེ་མིག་ལ་སོགས་པའི་
ལྷ་ཕྲ་བ་རྣམས་དེ་ལྟར་མི་ནུས་པར་རིམ་གྱིས་གསལ་འདེབས་དགོས་པའི་བར་ནི་ཡེ་ཤེས་ཅུང་ཟད་བབས་



{23}
པའི་གནས་སྐབས་དང༌། ལྷ་ཕྲ་བ་དེ་དག་ཐམས་ཅད་ཀྱང་སྐད་ཅིག་གིས་གསལ་བར་སྣང་བར་ནུས་པ་ནས་
ཡེ་ཤེས་ལ་ཡང་དག་པར་དབང་ཐོབ་པ་ལ་མ་སླེབ་ཀྱི་བར་ནི་ཡེ་ཤེས་ལ་ཅུང་ཟད་དབང་ཐོབ་པའི་གནས་སྐབས་
དང༌༑ ༑སྤྲོ་བསྡུ་སོགས་མཐར་ཕྱིན་ནས་རྫོགས་རིམ་ལ་ནུས་པ་རྙེད་པ་ནས་ཡེ་ཤེས་ལ་ཡང་དག་པར་དབང་
བའི་གནས་སྐབས་ཏེ་བཞི་ཡོད་པའི་ཕྱིར། དེའི་དང་པོ་གཉིས་དང་གསུམ་པའི་ཕྱོགས་གཅིག་བསྐྱེད་རིམ་
དང་༑ ༑གསུམ་པའི་ཕྱོགས་གཅིག་དང་བཞི་པ་ནི་རྫོགས་རིམ་གྱི་གནས་སྐབས་སུ་འཇོག་གོ །དེ་ཡང་
མར་མེ་མཛད་ཀྱིས། ནང་པར་ལངས་ནས་སྔར་བཞིན་ནི། །ལེགས་ཟློས་དང་པོའི་ལས་ཅན་ཡིན། །ཡེ་
ཤེས་ཅུང་ཟད་བབས་གྱུར་པས། །སྔགས་ཀྱི་ཚུལ་ཁྲིམས་བརྟུལ་ཞུགས་ལྡན། །མིག་དང་སྐུ་སོགས་བྱིན་
གྱིས་བརླབ། །ཐུན་མཚམས་སུ་ནི་རབ་བསྒྲིབས་བཟླས། །རྣམ་པ་ཀུན་ཏུ་རབ་རྫོགས་པར། །སྤྲོ་དང་
བསྡུ་བ་བྱེད་པ་པོ། །ཡེ་ཤེས་དབང་པ་ཅུང་ཟད་ཐོབ། །ཉིན་མཚན་རྣལ་འབྱོར་ཡང་དག་བསྟེན། །ཡང་
དག་ཡེ་ཤེས་དབང་ཐོབ་སྒོམ། །ཁམས་ཀྱི་རྡུལ་གང་འཁོར་གསུམ་མཆོག །གཟུགས་བརྙན་བདག་ཉིད་
སྐུ་ཅན་གྱིས། །འགྲོ་བའི་དོན་གྱི་བྱ་བ་བྱེད། །ཅེས་པ་ལྟར། ལམ་སྒོམ་པའི་གང་ཟག་གཅིག་ཉིད་ལམ་
རྒྱུད་ལ་སྐྱེས་པའི་གནས་སྐབས་བཞིར་བཤད་པ་དེའི་རྣམ་དབྱེ་ཅུང་ཟད་བཤད་ན། གནས་སྐབས་དང་པོ་
ལས་དང་པོ་པའི་དུས་སུ་ནི་རང་རང་གི་སྒྲུབ་ཐབས་ནས་འབྱུང་བའི་བསྐྱེད་རིམ་གྱི་ཆོ་ག་སྦྱོར་དངོས་མཇུག་
གསུམ་ཐམས་ཅད་ཡོངས་སུ་རྫོགས་པར་སྒོམ་དགོས་ཏེ། ཤཱཉྩི་པ་དང་གྲུབ་ཆེན་དཔལ་འཛིན་དང་ཨ་ཧྥུ་
ཡ་སོགས་ཀྱིས་དགོངས་པ་ཡིན་པའི་ཕྱིར། དེ་ཡང་ཚིག་གི་འཁར་བ་ལ་བརྟེན་ནས་དོན་གྱི་རྒན་པོ་ལྡང་བའི་
དཔེ་ལྟར་ཐོག་མའི་སྐད་ཅིག་དཀྲོང་བསྐྱེད་དང་རྡོར་དྲིལ་བྱིན་བརླབ་ནས་བཟུང་ཆོ་གའི་ཉེ་བར་སྡུད་པའི་
བར་རྣམས་དང་ཁྱད་པར་དུ་ཡེ་ཤེས་ཀྱིས་བསྒོམས་པ་ནས་བཟླས་པ་ལ་སླེབས་པའི་བར་གྱི་དམིགས་པ་ཐམས་
ཅད་རིམ་གྱིས་གསལ་བཏབ་ནས་སྒོམ་པ་ན། རྟེན་གཞལ་ཡས་ཁང་གི་ཁྱད་ཆོས་རགས་པ་རྣམས་དང་བརྟེན་
པ་ལྷའི་འཁོར་ལོའི་ལྷ་ཚོགས་གྲངས་དུ་ཡོད་ཀྱི་སྐུ་རགས་པ་ཐམས་ཅད་རིམ་གྱིས་གསལ་བར་འཆར་ནུས་
པ་ལ་གནས་སྐབས་དང་པོར་བཞག་སྟེ། བཞི་བརྒྱ་ལྔ་བཅུ་པའི་འགྲེལ་པ་ལས། དང་པོ་སྒོམ་པ་ནས་བཟུང་
སྟེ་རགས་པའི་དཀྱིལ་འཁོར་ཡུད་ཙམ་རེས་ཐམས་ཅད་གསལ་བར་འཆར་མི་ནུས་པའི་བར་ཐམས་ཅད་



{14}
ལས་དང་པོ་པར་བྱའོ། །ཞེས་དང༌། དགྲ་ནག་གི་འགྲེལ་པ་རིན་ཆེན་སྒྲོན་མ་ལས། དེ་ཡང་ལས་དང་པོ་
པའི་རྣལ་འབྱོར་པ་ཇི་སྲིད་ལྷ་འི་ཡན་ལག་རགས་པ་སྣང་བ་ཙམ་མངོན་སུམ་ལྟར་གྱུར་བར་དུ་ནི་ཐུན་མཚམས་
གསུམ་དུ་རྣལ་འབྱོར་བཞི་ཆར་བསྒོམ་སྟེ། ཞེས་སོ། །འོ་ན་རིམ་ལྔ་དང་སྤྱོད་བསྡུས་སུ་བསྐྱེད་རིམ་མཐར་
ཕྱིན་པའི་བར་ཐམས་ཅད་ལས་དང་པོ་པར་བཞག་པ་ཅི་ཞེ་ན། དེ་ནི་རྫོགས་རིམ་ལ་ལྟོས་པའི་ལས་དང་
པོ་པར་གསུངས་ལ་འདིར་བཤད་པ་ནི་བསྐྱེད་རིམ་ཉིད་ལ་གནས་སྐབས་ཀྱི་ཕྱེ་བའི་ལས་དང་པོ་པར་བཞག་
པས་སྐྱོན་མེད་དོ། །གནས་སྐབས་གཉིས་པ་ཡེ་ཤེས་ཅུང་ཟད་བབས་པའི་དུས་སུ་མངོན་རྟོགས་ཐུན་བཞིར་
བསྒོམ་པ་ལ་ཁྱད་པར་མེད་ཀྱང་སྒོམ་ཚུལ་ལ་ཁྱད་པར་ཡོད་དེ། དེ་ཉིད་ལས། དེས་ནི་ཐུན་མཚམས་ཐམས་
ཅད་ལ་ཡུད་ཙམ་གྱིས་དཀྱིལ་འཁོར་མངོན་དུ་བྱས་ལ་དེ་ལ་མིག་ལ་སོགས་པ་དང་སྐུ་ལ་སོགས་པ་བྱིན་གྱིས་
བརླབ་པ་བྱས་ཏེ་རྗེས་སུ་མཉེས་པར་བྱ་བ་དང་མཆོད་པ་དང་བསྟོད་པ་དང་བདུད་རྩི་མྱང་བ་སྔོན་དུ་འགྲོ་བ་
དང་བག་ཡོད་པས་བཟླས་པ་བྱའོ། །ཞེས་པ་ལྟར། ཐུན་མཚམས་ཐམས་ཅད་ལ་སྟེ་ཐུན་དངོས་དེ་ལ་འཇུག་
པའི་དུས་སུ། རྟེན་དང་བརྟེན་པ་རགས་པ་རྣམས་སྐད་ཅིག་དྲན་རྫོགས་བྱ་སྟེ། དེ་ཡང་མི་བསྐྱོད་པ་ལྟ་བུ་
སྐྱེད་པ་ན་ཆོ་གའི་ཚིག་རིམ་གྱིས་བརྗོད་དེ་གསལ་འདེབས་མི་དགོས་པར་དེ་དག་དུས་གཅིག་ཏུ་ལམ་གྱིས་
དྲན་པར་བྱེད་པས་ན། ངག་ཏུ་བརྗོད་པའི་ཆོ་ག་དང་དེའི་རྗེས་སུ་འབྲང་བའི་སྒོམ་ཚུལ་ལ་མང་ཉུང་གི་
ཁྱད་ཆེན་པོ་ཡོད་ཀྱང་། མིག་ལ་སོགས་པ་ལ་བཀོད་པའི་ལྷ་ཕྲ་བ་སྒོམ་པ་ནི་ཚིག་ངག་ཏུ་དལ་བུས་བརྗོད་
ཅིང་རིམ་ཅན་དུ་གསལ་བཏབ་ནས་སྒོམ་དགོས་སོ། །དེས་ན་ལྷ་ཕྲ་རགས་གཉིས་ལ་སྒོམ་པ་མང་ཉུང་བྱས་
པ་མིན་ཡང་རགས་པ་འཆར་སླ་ཞིང་ཕྲ་བ་འཆར་དཀའ་བས་རགས་པ་དྲན་ཙམ་གྱིས་བསྐྱེད་པས་ཆོ་ག་ཉུང་
བ་དང་ཕྲ་བ་རིམ་གྱིས་སྐྱེད་པས་ཆོ་ག་རྒྱས་པའི་ཚུལ་དུ་བསྒོམ་པའོ། །རྟེན་དང་བརྟེན་པ་རགས་པ་མངོན་
དུ་བྱེད་ཚུལ་ཡང་གནས་སྐབས་དང་པོའི་སྐབས་སུ་དེ་དག་རིམ་གྱིས་གསལ་བཏབ་ན་འཆར་གྱི་དེ་ལྟར་མ་
ཡིན་ན་གསལ་བར་འཆར་མི་ནུས་པ་ལྟ་བུ་མིན་པར་ལྷ་དེ་ནམ་གསལ་བཏབ་ན་ཡན་ལག་ཉིང་ལག་སོགས་
ཆ་ཐམས་ཅད་དུས་གཅིག་ཏུ་གསལ་བར་འཆར་ཐུབ་པར་མ་ཟད། ལྷ་རེ་རེ་ཙམ་ལ་དང་སྐབས་རེར་འདྲ་
བས་མི་ཆོག་པར་བརྟན་པ་ཐོབ་པ་དགོས་ཏེ། མན་ངག་སྙེ་མ་ལས། གང་ཞིག་ཇི་སྐད་བཤད་པའི་མཚན་



{is}
མ་ཐོབ་པ་དང་པོའི་རྣལ་འབྱོར་ལ་སེམས་བརྟན་པ་དེ་དག་ནི་ཅུང་ཟད་ཡེ་ཤེས་ལ་དབང་བས་ཡུད་ཀྱིས་དཀྱིལ་
འཁོར་སྤྲུལ་ཏེ་བསྒོམ་མོ། །ཞེས་སོ། །གནས་སྐབས་གསུམ་པ་ཡེ་ཤེས་ལ་ཅུང་ཟད་དབང་ཐོབ་པའི་དུས་
སུ་ཐུན་མཚམས་སོ་སོར་གཅོད་མི་དགོས་པས་ཉིན་ཞག་རེ་ལ་མངོན་རྟོགས་གསར་དུ་མགོ་གཙུགས་ནས་
སྒོམ་པ་མང་པོ་མི་བྱེད་པར་སྐྱེད་ཐེབས་རེས་ཆོག་སྟེ། དགྲ་ནག་གི་འགྲེལ་པ་ལས། དེས་སྐུ་རྡོ་རྗེ་ལ་སོགས་
པ་ལག་མཐིལ་གྱི་ཤིང་ཐོག་ལྟར་རང་དབང་དུ་མཐོང་བ་ན་དེ་ཡེ་ཤེསལ་དབང་ཐོབ་པ་ཡིན་པས་ཐུན་མཚམས་
ངེས་པ་མེད་པར་བྱས་ལ་འཆད་པར་བྱེད་པའི་རྫོགས་པའི་རིམ་པ་བསྒོམ་པར་བྱའོ། །ཞེས་སོ། །དེ་ལྟར་
བསྒོམ་པའི་ཚེ་རྟེན་གཞལ་ཡས་ཁང་གི་རྡུལ་ཕྲ་རབ་ཚུན་ཆད་དང་ཕྲ་བའི་ལྷ་རྣམས་ཀྱི་ཡན་ལག་དང་ཉིང་
ལག་སོགས་ཡུད་ཙམ་གྱིས་གསལ་བར་འཆར་བར་མ་ཟད་བརྟན་པ་ཐོབ་པ་དང་སྤྲོ་བ་དང་སྡུད་པ་ལས་འགྲོ་
བའི་དོན་རྒྱས་པར་བྱེད་ཅིང་ཆོས་ཉིད་རྗེས་སུ་རྟོགས་པ་ལས་བྱང་ཆུབ་ཀྱི་སེམས་མངོན་དུ་བྱས་པ་ལ་ཡེ་
ཤེས་ལ་ཅུང་ཟད་དབང་ཐོབ་པ་ཞེས་བྱའོ། །འདིར་སླེབས་པ་ཙམ་གྱིས་བསྐྱེད་རིམ་མཐར་ཕྱིན་པ་མིན་
པས་ལྷ་སྐུ་ཕྲ་རགས་ཐམས་ཅད་ཡུད་ཙམ་རེས་མངོན་དུ་བྱེད་པའི་རྣལ་འབྱོར་དེ་ཉིད་ད་དུང་ཡང་ཡང་བསྒོམས་
པར་བྱས་ཏེ་བསྐྱེད་རིམ་མཐར་ཕྱིན་པར་བྱེད་པ་དགོས་སོ། །སྡོམ་འབྱུང་ལས། བསྐྱེད་པའི་རིམ་པའི་
དཀྱིལ་འཁོར་བསྒོམ། །རྟལ་འབྲིང་ངག་གིས་བསམ་པར་བྱ། །རྣོན་པོ་སྐད་ཅིག་རྣམ་པ་ཡིས། །སེམས་
ཙམ་ཉིད་ཀྱི་དཀྱིལ་འཁོར་ཏེ། །སྐད་ཅིག་རྣམ་པའི་རྣལ་འབྱོར་གྱིས། །རྫོགས་པའི་རིམ་པ་བསྒོམ་པར་
བྱ༑ ༑ཞེས་པ་ཡང་། རྒྱུད་གཅིག་ལ་དང་པོའི་གནས་སྐབས་སུ་རིམ་ཅན་དུ་གསལ་འདེབས་དགོས་པ་
དང་དབང་རྟུལ་དང་གཉིས་པའི་གནས་སྐབས་སུ་རགས་པ་རྣམས་ལན་རེས་རྫོགས་པར་སྣང་ཡང་ཕྲ་བ་རིམ་
གྱིས་བསྐྱེད་པ་དབང་འབྲིང་དང་གསུམ་པའི་གནས་སྐབས་སུ་ཕྲ་རགས་ཐམས་ཅད་ཡུད་ཙམ་གྱིས་གསལ་
བར་འཆར་ཞིང་བརྟན་པ་དབང་རྣོན་དུ་མཛད་པ་ནི། གང་ཟག་གཅིག་ཉིད་ཀྱི་བྱིས་པ་དང་དར་མ་དང་རྒན་
པོའི་གནས་སྐབས་གསུམ་དུ་བཞག་པ་བཞིན་རྣལ་འབྱོར་པ་གཅིག་གི་གོམས་པ་ཆེ་ཆུང་གི་རིམ་པས་དབང་
པོ་རྟུལ་འབྲིང་རྣོན་པོ་གསུམ་དུ་བཞག་པ་ཡིན་གྱི། ལས་དང་པོ་པའི་དབང་རྟུལ་དབང་འབྲིང་གཉིས་བསྐྱེད་
རིམ་སྔོན་དུ་སྒོམ་དགོས་པ་དང་དབང་རྣོན་གྱིས་བསྐྱེད་རིམ་མི་བསྒོམ་པར་དང་པོ་ནས་རྫོགས་རིམ་སྒོམ་



{i26}
པས་ཆོག་པར་གསུངས་པ་མིན་ནོ། །དེས་ན་གང་ཟག་ཐ་དད་པའི་དབང་པོའི་རིམ་པས་མཆོག་དང་ཐུན་
མོང་གི་དངོས་གྲུབ་སྒྲུབ་པར་གསུངས་པ་ལྟ་བུ་དང་གང་ཟག་གཅིག་ལ་རྟོགས་པ་སྐྱེས་རིམ་གྱིས་དབང་པོའི་
རིམ་པ་སོ་སོར་བཞག་པའི་ཁྱད་པར་ཕྱེད་པ་གལ་ཆེ་ཞིང་གཟིངས་ཀྱི་དཔེ་གསུངས་པ་ཡང་གནས་སྐབས་
བཞིའི་ཁྱད་པར་ལེགས་པར་ཤེས་ན་མཐོ་ས་ཞིག་ཏུ་སླེབས་ནས་མ་གཏོགས་དེའི་ཚུན་ཆད་དུ་མིན་པའི་ཚུལ་
ཡང་གོ་ནུས་ཤིང་གོ་བར་ཡང་བྱ་དགོས་སོ། །གནས་སྐབས་བཞི་པ་ཡེ་ཤེས་ལ་ཡང་དག་པར་དབང་ཐོབ་
པའི་དུས་ནི། དགྲ་ནག་གི་འགྲེལ་པ་ལས། དེ་ནས་དེས་སྟོང་པ་ཉིད་ལ་ངེས་པར་གནས་ཤིང་ལངས་པ་
ན་ཇི་ལྟར་འདོད་པར་སྣང་བ་བྱིན་གྱིས་བརླབ་པར་ནུས་པ་ན་དེ་ལ་ཡེ་ཤེས་ལ་ཡང་དག་པར་དབང་ཐོབ་པ་
ཞེས་བྱ་སྟེ་བྱ་བ་ངེས་པ་ལས་གྲོལ་པ་དང་རང་དབང་དུ་གྱུར་པ་གྲུབ་པའི་སྐྱེས་བུ་ཞེས་བྱ་བར་གནས་པའོ།
ཞེས་རང་དོན་མཐར་ཐུག་པར་སོན་པ་བསམ་གཏན་ཙམ་གྱིས་འགྲོ་བའི་དོན་བྱེད་པར་ནུས་ཤིང་ཕྱག་རྒྱ་
ཆེན་པོའི་དངོས་གྲུབ་རྟོགས་པའི་སྐབས་ཡིན་ཏེ་གྲུབ་ཆེན་ཞེས་པའི་མཚན་དོན་ཡང་དེ་ནས་ཐོབ་པ་ཡིན་ནོ།
བསྐྱེད་རིམ་རགས་པ་ལ་བརྟན་པ་ཐོབ་པའི་ཚད་ཡོད་དེ། རགས་པའི་རྟེན་དང་བརྟེན་པ་ཐམས་ཅད་ནམ་
གསལ་བཏབ་རེས་ཀྱིས་འཆར་བ་དང་། སྐུ་བོངས་སོགས་ཚད་ལ་ཕབ་ནས་བསྒོམ་པ་ན་གང་འདོད་པ་དེ་
བཞིན་དུ་འཆར་ཞིང་། དེ་ལ་ཡང་ཐ་མལ་གྱི་སྣང་བ་མེད་ཅིང་དག་པའི་ལྷ་དངོས་ཀྱི་ང་རྒྱལ་བརྟན་པོ་ལན་
རེ་ཙམ་མ་ཡིན་པར་ཉིན་ཞག་གཅིག་གི་དྲུག་ཆའི་རིང་ལ་བྱིང་རྒོད་མེད་པར་འབྱོངས་ཐུབ་པ་དེ་ཡིན་པའི་
ཕྱིར༑ ༑མཐར་ཕྱིན་པའི་ཚད་ཡོད་དེ། སྐྱེད་མཆེད་ཀྱི་ལྷ་ཕྲ་བ་རྣམས་ཀྱང་ནམ་གསལ་བཏབ་པའི་ཚེ་
གསལ་སྣང་དང་ང་རྒྱལ་སྔར་ལྟར་འཆར་ཞིང་ལོ་ཟླ་སོགས་ཇི་ཙམ་འདོད་ཀྱི་བར་བྱིང་རྒོད་དང་བྲལ་བར་
འཇོག་ནུས་པ་དེ་ཡིན་པའི་ཕྱིར། །ཕྲ་མོ་ལ་བརྟན་པ་ཐོབ་པའི་ཚད་ཀྱང་ཡོད་དེ། ཐིག་ལེ་ཡུངས་འབྲུ་ཙམ་
གྱི་ནང་དུ་རྟེན་དང་བརྟེན་པའི་དཀྱིལ་འཁོར་རགས་པ་རྣམས་གསལ་འདེབས་པའི་ཚེ། ཁབ་མིག་ཆུང་ངུའི་
ནང་ནས་ཕ་རོལ་གྱི་ཡུལ་ས་ཆེན་པོ་མཐོང་བ་བཞིན་ཆ་ཕྲ་རགས་ཐམས་ཅད་གསལ་སིང་ངེ་བར་ཤར་བ་
ལ་བྱིང་རྒོད་མེད་པར་ཉིན་ཞག་གཅིག་གི་དྲུག་ཆ་འབྱོངས་ཐུབ་པ་དེ་ཡིན་པའི་ཕྱིར། མཐར་ཕྱིན་པའི་ཚད་
ཡོད་དེ། །དེའི་སྐྱེ་མཆེད་ཀྱི་ལྷ་ཕྲ་བ་ཐམས་ཅད་ཀྱང་སྐད་ཅིག་དུས་གཅིག་ལ་གསལ་བར་སྣང་བ་ལ་ཇི་



{27}
ཙམ་འདོད་འདོད་དུ་བྱིང་རྒོད་མེད་པར་འཇོག་ནུས་པ་དེ་ཡིན་པའི་ཕྱིར། དེ་ལྟར་བསྐྱེད་རིམ་རགས་པ་
མཐར་ཕྱིན་པས་ཕྲ་མོའི་རྣལ་འབྱོར་བསྒོམ་པ་ལས་ལུས་སེམས་ཤིན་སྦྱངས་ཁྱད་པར་ཅན་སྐྱེས་པ་ན་ཞི་
གནས་མཚན་ཉིད་པ་འགྲུབ་ཅིང་། ལྷའི་སྐུ་དང་ཕྱག་མཚན་སོགས་ལ་སྤྲོ་བསྡུ་གྱི་དམིགས་པ་ལ་བརྟེན་ནས་
ལྷག་མཐོང་ཡང་འབྱུང་བས་ཞི་ལྷག་ཟུང་དུ་འབྲེལ་བའི་རྣལ་འབྱོར་པ་རྣམས་ཀྱི་གྲལ་དུ་ཆུད་དེ་མཆོག་དང་
ཐུན་མོང་གི་དངོས་གྲུབ་ཀྱི་སྐལ་འཕར་ཡང་ལེན་ནུས་པ་ལགས་སོ། །བསྐྱེད་རིམ་ཐོག་མར་སྒོམ་པ་ནས་
ནམ་ཡང་རྒྱུན་ཆད་པ་མེད་པར་རང་གིས་རང་ལ་ཁྲལ་བཀལ་ཏེ་ལེགས་པར་སྐྱོང་དགོས་ཏེ། སློབ་དཔོན་
དཔའ་བོས། རྒྱུན་མི་ཆད་པའི་རྣལ་འབྱོར་གྱིས། །བསམ་གཏན་སྒྲུབ་ལ་བརྩོན་པར་བྱ། །ཡང་དང་
ཡང་ཞིང་ངལ་སོས་ན། །གཙུགས་པས་མེ་ཕྱིན་མི་འགྱུར་ཏེ། །རྣལ་འབྱོར་ཚུལ་ལའང་དེ་བཞིན་དུ། །ཁྱད་
པར་མ་ཐོབ་གཏང་མི་བྱ། །ཞེས་དཔེ་དང་བཅས་གསུངས་སོ། །དུས་ཇི་ཙམ་ཞིག་ཏུ་བསྒོམས་ན་མཐར་
ཕྱིན་པའི་ཚུལ་ཡོད་དེ། སྔགས་རིམ་ཆེན་མོ་ལས། ཡུན་ཇི་ཙམ་ཞིག་གི་བར་དུ་བསྒོམས་ན་ལྷ་རྣམས་
མངོན་སུམ་དུ་གསལ་བར་སྣང་བ་སྐྱེ་བ་ནི་དེ་ཉིད་བསྡུས་པའི་སྟོད་འགྲེལ་ལས། དེ་ལྟར་ཇི་སྲིད་རྡོ་རྗེ་དཀྱིལ་
འཁོར་ཆེན་པོ་མངོན་སུམ་དུ་མཐོང་བར་འགྱུར་བ་དེ་སྲིད་ཀྱི་བར་དུ་ཉིན་རེ་བཞིན་བསྒོམ་པར་བྱའོ། །ཡང་
ནཏིང་ངེ་འཛིན་གསུམ་སྔོན་དུ་འགྲོ་བས་ཟླ་བ་དྲུག་གམ་ལོ་གཅིག་གི་བར་དུ་བསྒོམ་པར་བྱའོ། །ཞེས་གསུངས་
ཤིང་སྒོམ་པའི་ཡུན་ཚད་བསྟན་པ་གཞན་གྱི་སྐབས་སུ་ཡང་ལོ་གཅིག་ལས་རིང་བ་མ་བཤད་པས་སྐྱོང་ཚུལ་
ལེགས་པར་ཤེས་ཤིང་དམ་ཚིག་དང་སྡོམ་པ་ལ་གནས་པས་བརྩོན་པ་ཆེན་པོས་བར་མ་ཆད་དུ་འབད་ན་ཡུན་
ཧ་ཅང་རིང་པོ་མི་དགོས་པར་དཀྱིལ་འཁོར་པའི་ལྷ་རྣམས་ལ་གསལ་སྣང་རྫོགས་པར་འགྱུར་རོ། །ཞེས་
པ་ལྟར་དབང་བསྐུར་བ་ལེགས་པར་ཐོབ་ཅིང་དམ་ཚིག་དང་སྡོམ་པ་རྣམས་ཤིན་ཏུ་དག་པས་རྣལ་འབྱོར་སྐྱོང་
ཚུལ་གྱི་མན་ངག་གི་གནད་ལ་མཁས་པར་བྱས་ཏེ་ཚུལ་བཞིན་དུ་སྐྱོང་ན་ལོ་གཅིག་ལས་ཧ་ཅང་མི་རིང་བར་
མཐར་ཕྱིན་པར་རྒྱུད་དང་དགོངས་འགྲེལ་རྣམས་ལས་གསུངས་པའི་ཕྱིར་རོ། ༈ །ལྔ་པ་ནི། བསྐྱེད་
རིམ་རགས་པ་སྔོན་དུ་སོང་བ་ལ་ཕྲ་མོ་ལེགས་པར་བསྒོམ་པའི་རྣལ་འབྱོར་པ་ཆོས་ཅན། ཁྱོད་རིམ་པ་གཉིས་
པར་ཇི་ལྟར་འཕོ་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་



{128}
ལས་བྱུང་བའི་ལྷན་སྐྱེས་ཀྱི་བདེ་ཆེན་ཡེ་ཤེས་རྒྱུད་ལ་ནམ་སྐྱེས་པ་དེ་ཡིན་པའི་ཕྱིར། དེ་འདྲ་བའི་ཡེ་ཤེས་
སྐྱེས་པ་དང་། སྔགས་བླ་མེད་རང་ལམ་གྱི་སྦྱོར་ལམ་ཐོབ་པ་དུས་མཉམ་ཡིན་ནོ། །སྨྲས་པ། མ་དག་སྐྱེ་
ཤི་བར་དོ་ལྕགས་ཀྱི་ཁམས། །ཟབ་མོ་ཏིང་འཛིན་རྣམ་གསུམ་རྩི་བཟང་པོས། །དྲི་བྲལ་སྐུ་གསུམ་གསེར་
གྱི་ཁམས་མཆོག་ཏུ། །བསྒྱུར་བའི་ལམ་བཟང་འདི་འདྲ་ཤིན་ཏུ་མཚར། །གཏིང་མེད་སྲིད་མཚོར་སྣ་
ཚོགས་གདུང་བ་ཡིས། །ཉིན་མཚན་བར་མེད་འོ་བརྒྱལ་ཚུལ་འདི་ལ། །བསམ་སྟེ་རང་གིས་རང་ལ་ཕན་
དགོངས་ན། །ལམ་མཆོག་འདི་འདྲར་བག་ཆགས་འཇོག་རེར་ན། རྒྱལ་གསུང་སྙིང་པོའི་ཡང་སྙིང་བདུད་
རྩིའི་བཅུད། །ཉིང་ཁུར་བསྡུས་པའི་མན་ངག་རྒྱུན་བཟང་འདི། །བསྟེན་དང་རབ་ཀྱི་བཅུད་ལན་མི་འགྱུར་
ཡང་༑ ༑འཆི་ཚེ་དྲན་པའི་གསལ་འདེབས་གསོས་སུ་འགྱུར། །ཞེས་པ་ནི་བསྡུ་བའི་ཚིགས་སུ་བཅད་པའོ།།
༈ གཉིས་པ་རྫོགས་རིམ་ཇི་ལྟར་སྒོམ་ཚུལ་ལ་གསུམ། རྫོགས་རིམ་སྤྱིའི་རྣམ་གཞག །ཐོག་མར་སྒོམ་
པའི་རྫོགས་རིམ་ངོས་གཟུང་བ། ལམ་བགྲོད་ཚུལ་བྱེ་བྲག་ཏུ་བཤད་པའོ། །དང་པོ་ནི། སྤྱིར་རྫོགས་
རིམ་སྒོམ་ཚུལ་ལ་དབེན་པ་གསུམ་དང་བདེན་པ་གཉིས་ཀྱི་བསྒོམ་པ་ལ་ཁྱད་པར་མེད་ཀྱང་སྒོམ་ཚུལ་ལ་མི་
འདྲ་བ་མང་པོ་ཡོད་དེ། འཕགས་ལུགས་པའི་རྫོགས་རིམ་ལ། འདུས་པའི་རྩ་རྒྱུད་ལས། བསྙེན་པའི་ཡེ་
ཤེས་ཉིད་བདུད་རྩི། །ཐམས་ཅད་དུ་ནི་བརྟག་པར་བྱ། །འདི་ནི་སྔགས་རྣམས་ཐམས་ཅད་ཀྱིས། །ཞེས་
དང་༑ ༑རྒྱུད་ཕྱི་མ་ལས། རྣལ་འབྱོར་ཡན་ལག་དྲུག་གིས་ནི། །བསྙེན་པར་བྱས་ནས་བསྒྲུབ་པ་མཆོག
བསྒྲུབ་པར་བྱ་སྟེ་གཞན་དུ་ན། །དངོས་གྲུབ་མཆོག་ནི་ཐོབ་མི་འགྱུར། །ཞེས་པ་ལྟར། མཆོག་གི་བསྙེན་
པ་ཡན་ལག་དྲུག་གིས་བསྒྲུབ་པར་གསུངས་ལ། དེ་དང་རིམ་པ་ལྔ་ནི་དོན་ལ་མི་འདྲ་བ་མེད་དོ། །ཡེ་ཤེས་
ཞབས་ལུགས་ཀྱི་རྫོགས་རིམ་ནི་དགའ་བ་བཞིའི་སྒོ་ནས་དོན་ཚན་བཞིར་བསྡུས་པའི་ལམ་ཡིན་ཏེ། དེ་ལ་
སྙིང་གའི་ཡེ་ཤེས་སེམས་དཔའི་མཚན་མའི་དབུས་སུ་དཀྱིལ་འཁོར་ཡོངས་རྫོགས་སྔར་བསྐྱེད་རིམ་གྱི་སྐབས་
བཞིན་སྒོམ་པའི་གཙོ་བོ་དེའི་ཐུགས་ཀའི་མི་ཤིགས་པའི་ཐིག་ལེ་ལས་སྤྲོ་བསྡུ་ཁྱད་པར་ཅན་མང་དུ་བྱས་ནས་
ཟིག་ལེ་ལ་སེམས་འཛིན་པ་ནི་དགའ་བའི་དབང་དུ་བྱས་པའི་རྣལ་འབྱོར་སྒོམ་ཚུལ་དང༌། དེ་ནས་སྙིང་
གའི་ཐིག་ལེ་གསང་གནས་སུ་ཕབ་ནས་ནོར་བུར་བཟུང་བའི་ནང་དུ་རྟེན་དང་བརྟེན་པའི་དཀྱིལ་འཁོར་ཡོངས་



{129}
རྫོགས་བསྒོམས་པའི་གཙོ་བོའི་ཐུགས་ཀར་ཐིག་ལེ་ལ་སེམས་འཛིན་སྤྲོ་བསྡུ་ཁྱད་པར་ཅན་མང་པོ་ཡོད་པ་
རྣམས་ལ་བསླབས་པས་རྟགས་ལྔ་སོག་འཆར་བ་སོགས་ནི་མཆོག་དགའི་དབང་དུ་བྱས་པའི་རྣལ་འབྱོར་སྒོམ་
ཚུལ་ཏེ། དེ་གཉིས་ཀྱིས་ཐིག་ལེའི་རྣལ་འབྱོར་སྦྱངས་པའི་སྒོ་ནས་ཐིག་ལེ་ལས་རུང་དུ་བྱས་པའོ། །དེའི་
རྗེས་སུ་སྟེང་གི་སྣ་རྩེར་སྤྲུལ་པའི་ཐིག་ལེ་བསྒོམས་ནས་རླུང་རྡོ་རྗེའི་བཟླས་པ་སོགས་ཀྱིས་ཁྱད་པར་མང་
པོ་ལ་བསླབས་པས་ཆོས་ཐམས་ཅད་སྒྱུ་མ་ལ་སོགས་པ་བཞིན་དུ་རྟོགས་པ་ནི་དགའ་བྲལ་གྱི་དབང་དུ་བྱས་
པའི་རྣལའབྱོར་སྒོམ་ཚུལ་ཏེ། དེ་ཡི་རླུང་གི་རྣལ་འབྱོར་སྦྱངས་ནས་རླུང་ལས་རུང་དུ་བྱས་པའོ། ། དེ་
ལྟར་དགའ་བ་གསུམ་གྱི་རྣལ་འབྱོར་གྱིས་རླུང་དང་ཐིག་ལེ་ལས་རུང་དུ་བྱས་པ་ན། སྙིང་གའི་ཡེ་ཤེས་སེམས་
དཔའི་མཚན་མའི་དབུས་སུ་རྟེན་དང་བརྟེན་པའི་དཀྱིལ་འཁོར་ཡོངས་རྫོགས་བསྒོམ་པའི་གཙོ་བོ་དེའི་ཐུགས་
ཀའི་མི་ཤིགས་པའི་ཐིག་ལེ་ལས་སྐྱེས་པའི་འོད་ཟེར་གྱིས་སྣོད་ཐམས་ཅད་བསྡུས་ཏེ་བཅུད་ལ་ཐིམ། བཅུད་
རྣམས་ཀྱང་འོད་གསལ་བར་བྱས་ཏེ་རང་ལ་ཐིམ་པ་སོགས་རྗེས་གཞིག་གི་ཏིང་ངེ་འཛིན་ཀྱིས་རིམ་གྱིས་
བསྡུས་པའི་མཐར་ཐིག་ལེ་ལ་སེམས་ནུས་ཚད་དུ་འཛིན་པ་སྟོང་ཕྱོགས་ཀྱི་ཏིང་ངེ་འཛིན་དང༌། ཐིག་ལེ་
ལས་རིམ་གྱིས་སྙིང་གའི་དཀྱིལ་འཁོར་དང་དེ་ལས་དམ་ཚིག་པའི་དཀྱིལ་འཁོར་དང་བཅུད་དང་སྣོད་ལ་
སོགས་པ་སྔར་བསྡུས་པའི་རིམ་པ་བཞིན་དུ་སླར་ཡང་གསལ་ནས་སྣང་ཕྱོགས་ཀྱི་ཏིང་ངེ་འཛིན་བསྒོམ། དེ་
ལྟར་འོད་གསལ་དུ་ལུགས་འབྱུང་གིས་སྡུད་པ་དང་ལུགས་བཟློག་ཏུ་ལྡང་བ་ཡང་ཡང་གོམས་པས་སྨིག་རྒྱུ་
ལ་སོགས་པའི་རྟགས་ལྔ་འཆར་ཞིང༌། དེ་དག་གི་མཐར་ཟབ་གསལ་གཉིས་མེད་ཀྱི་དག་པའི་ཡེ་ཤེས་ཀྱི་
སྐུ་བསྒྲུབས་པ་ནི་ལྷན་སྐྱེས་ཀྱི་དགའ་བའི་དབང་དུ་བྱས་པའི་རྣལ་འབྱོར་སྒོམ་ཚུལ་ཏེ། དེའི་རིགས་འདྲ་
ཉིད་ཀྱིས་འབྲས་བུ་ལ་ཉེ་བར་སྦྱོར་བར་གསུངས་སོ། །བཤད་པ་འདི་དག་ཕ་རྒྱུད་པའི་རྫོགས་རིམ་གྱི་རྣམ་
གཞག་གཙོ་བོ་ཡིན་ལ། མ་རྒྱུད་པའི་རྫོགས་རིམ་ལ་ཡང་། དུས་འཁོར་པའི་ལུགས་ཅུང་ཟད་བཤད་ན།
འདིར་རྫོགས་རིམ་ལ་སྦྱོར་བ་ཡན་ལག་དྲུག་ཏུ་གྲངས་ངེས་མཛད་པ་ཡིན་པས། དེ་ཡང་ཐོབ་བྱའི་འབྲས་
བུ་སངས་རྒྱས་ལ་སྐུ་གསུང་ཐུགས་གསུམ་ཡོད་པས་དེ་སྒྲུབ་བྱེད་ཀྱི་རྫོགས་རིམ་ཡང་ཡན་ལག་དྲུག་ཏུ་ངེས་
ཀྱི་དེ་ལས་མང་ན་མི་དགོས་ཉུང་ན་མི་འདུ་བའི་ཕྱིར་རོ། །དེ་ལ་སོར་སྡུད་དང་བསམ་གཏན་གཉིས་ཀྱིས་



{i30}
མ་གྲུབ་པ་སྒྲུབ་པར་བྱེད་པ་དང་གྲུབ་ཟིན་བརྟན་པར་བྱས་པའི་སྟོང་གཟུགས་ཀྱིས་རྡུལ་ཕྲ་རབ་ཚོགས་པ་ཟད་
ཅིང་དྭངས་ཞིང་ཐོགས་པ་མེད་པས་ནམ་མཁའ་དང་འདྲ་བའི་སྟོང་གཟུགས་མཚན་དཔེས་སྤྲས་པའི་སྐུ་སྒྲུབ་
ལ༑ ༑སྲོག་རྩོལ་དང་འཛིན་པ་གཉིས་ཀྱིས་ངག་གི་རྩ་བ་རླུང་ལ་དབང་ཐོབ་པར་བྱས་ནས་རྒྱལ་བའི་རྣམ་
པ་ཐམས་ཅད་པའི་གསུང་སྒྲུབ་ཅིང་། རྗེས་དྲན་ནི་མི་འགྱུར་བའི་བདེ་བའི་ཉེ་རྒྱུ་དང༌། ཏིང་ངེ་འཛིན་ནི།
མི་འགྱུར་བའི་བདེ་བའི་ངོ་བོ་ཡིན་པས་རྒྱལ་བའི་ཐུགས་སྒྲུབ་བྱེད་ཡིན་ནོ། །དེར་མ་ཟད་གོ་རིམ་ཡང་ངེས་
པ་ཡིན་ཏེ། ཐོབ་བྱ་མཐར་ཐུག་གི་བདེ་སྟོང་དབྱེར་མེད་ཀྱི་གོ་འཕང་ནི། དབང་བཞི་པའི་སྐབས་སུ་བཤད་
པ་བཞིན་དུ་བདེ་བ་ཐུགས་དང་སྟོང་པ་གཟུགས་ཀྱི་སྐུར་བྱས་ཤིང་དེ་གཉིས་ངོ་བོ་དབྱེར་མེད་པའི་གཉིས་སུ་
མེད་པའི་ཡེ་ཤེས་དྲི་མ་ཐམས་ཅད་ཟད་པ་ཡིན་ལ། དེ་ནི་རང་དང་རྗེས་སུ་མཐུན་པའི་རྒྱུས་སྒྲུབ་དགོས་
སོ༑ ༑དེ་ཡང་རང་ཉིད་སྟོང་གཟུགས་ཀྱི་འདོད་ལྷ་ཡབ་ཡུམ་དུ་སྣང་བའི་ཡུམ་ལ་རྗེས་སུ་ཆགས་པ་ལས་
རང་གི་སེམས་གཟུང་འཛིན་གྱིས་སྟོང་པའི་དེ་ཉིད་ལ་ཞུགས་པའི་མི་འགྱུར་བའི་བདེ་བ་ཐོབ་པ་གཉིས་ཟུང་
དུ་སྦྲེལ་ནུས་པ་ནི་ཏིང་ངེ་འཛིན་ཀྱི་ཡན་ལག་ཡིན་ཞིང་། །མི་འགྱུར་བའི་བདེ་བ་ཞེས་པའི་མི་འགྱུར་བ་ནི།
རྒྱུ་རྐྱེན་གྱིས་བསྐྱེད་པར་མི་ནུས་པའི་འགྱུར་མེད་རྟག་བརྟན་མིན་གྱི། ཁམས་ཕྱི་རོལ་ཏུ་འཕོ་བ་ལ་འགྱུར་
བར་གསུངས་པས། ཁམས་འཛག་མེད་དུ་བཅིངས་པ་ནི་མི་འགྱུར་བའོ། །དེ་ལས་སྐྱེས་པའི་བདེ་བ་ཡང་
ཆོས་རྣམས་ལ་རང་བཞིན་མེད་པར་ཕུ་ཐག་ཆོད་པའི་ལྟ་བས་ཉེར་ལེན་དང་ཁམས་འཛག་མེད་དུ་བཅིངས་
པས་ལྷན་ཅིག་བྱེད་རྐྱེན་བྱས་པ་ལས་སྐྱེས་པའི་དེ་ཁོ་ན་ཉིད་ཀྱི་དོན་རྟོགས་པའི་བདེ་བ་ཡིན་གྱི། །ལུས་ཚོར་
བདེ་བ་དང་ཡིད་ཚོར་སིམ་པ་མྱོང་བའི་བདེ་བ་དང་རྣམ་པར་མི་རྟོག་ཙམ་གྱི་ཏིང་འཛིན་བདེ་བ་རྣམས་མ་
ཡིན་ནོ། ཏིང་ངེ་འཛིན་ཀྱི་ཡན་ལག་སྐྱེ་བ་ནི་རྗེས་དྲན་ལ་རག་ལས་ཏེ་རྗེས་དྲན་གྱི་སྐབས་ཀྱི་གཏུམ་མོའི་
མེས་བཞུས་པའི་བྱང་སེམས་སྤྱི་བོ་ནས་ནོར་བུའི་རྩེའི་བར་དུ་འོངས་པ་ལས་དགའ་བཞི་སྐྱེས་པའི་བཞི་པ་
ལྷན་ཅིག་སྐྱེས་དགའ་ནི་མི་འགྱུར་བའི་བདེ་བ་ཡིན་པས་སོ། །རྗེས་དྲན་གྱི་ཡན་ལག་སྐྱེ་བ་ནི་འཛིན་པ་ལ་
རག་ལས་ཏེ་འཛིན་པས་དབུ་མའི་ནང་དུ་རླུང་གཡོ་མེད་དུ་འཛིན་པའི་མཐུས་གཏུམ་མོ་སྦྱར་ནས་ཁམས་
བཞུ་བར་བྱས་པའོ། །འཛིན་པའི་ཡན་ལག་དེ་ཡང་སྲོག་རྩོལ་གྱི་རྣལ་འབྱོར་གྱིས་རོ་རྐྱང་གི་རླུང་དབུ་མར་



{13i}
ཚུད་པ་ལ་ལྟོས་དགོས་ཏེ་དབུ་མར་རླུང་མ་ཚུད་ན་དེའི་ནང་དུ་གཟུང་བར་མི་ནུས་པས་སོ། །སྲོག་རྩོལ་གྱི་
ཡན་ལག་སྐྱེ་བ་ནི་སོར་བསམ་གཉིས་ཀྱིས་དབུ་མ་སྦྱངས་བ་ལ་ལྟོས་ཏེ། དེ་ཡང་སོར་སྡུད་ཀྱིས་སྤྲིན་ལ་
སོགས་པའི་རྟགས་བཅུ་གཅིག་པོ་བསྒྲུབས་པ་དེ། བསམ་གཏན་གྱིས་བརྟན་པར་བྱས་པས་རླུང་ཅུང་ཟད་
ལས་རུང་དུ་སོང་ནས་གཡས་གཡོན་གྱི་རླུང་རང་ཤུགས་ཀྱིས་དབུ་མར་འགྲོ་བར་རྩོམ་པ་ཡིན་ནོ། །དེས་
ན་སོར་བསམ་གཉིས་ཀྱིས་རྡོ་རྗེའི་སྐུའི་རྒྱུ་གཟུགས་བསྒྲུབས་པའི་སྒོ་ནས་དབུ་མ་སྦྱངས་པས་སྐུ་རྡོ་རྗེའི་ཏིང་
ངེ་འཛིན་དང༌། སྲོག་རྩོལ་དང་འཛིན་པ་གཉིས་ཀྱིས་རོ་རྐྱང་གི་རླུང་གཉིས་དབུ་མའི་ནང་དུ་བཅུག་པ་དང་
བཅུག་པ་དེ་དེར་ཕྱི་ནང་དུ་འབྱུང་འཇུག་མི་བྱེད་པར་བཟུང་བས་གསུང་རྡོ་རྗེའི་ཏིང་ངེ་འཛིན་དང༌། རྗེས་
དྲན་གྱི་ཏིང་འཛིན་གཉིས་ཀྱིས་རླུང་བཟུང་བ་དེ་ལ་བརྟེན་ནས་ཕྱག་རྒྱ་གསུམ་གང་རུང་བསྒོམ་པས་བྱང་སེམས་
བཞུས་ནས་ཕབ་པ་ཕྱིར་མ་འཕོས་པར་བཟུང་བས་མི་འགྱུར་བའི་བདེ་བ་བསྒྲུབས་པ་དང༌། སོར་བསམ་
གྱིས་བསྒྲུབས་པའི་གཟུགས་དེ་ལས་རང་འདོད་ལྷ་ཡབ་ཡུམ་གྱི་སྟོང་གཟུགས་ཀྱི་སྐུར་བྱས་ཏེ་ཕྱག་ཆེན་ལ་
རྗེས་སུ་ཆགས་ནས་མི་འགྱུར་བའི་བདེ་བ་ཐོབ་པ་དེ་གོང་ནས་གོང་དུ་སྤེལ་བའི་མཐར་བེམ་པོའི་ཕུང་སོགས་
ཐམས་ཅད་ཟད་དེ། ལུས་སྟོང་གཟུགས་རྡོ་རྗེའི་སྐུ་དང་ཐུགས་དངོས་པོའི་དེ་ཁོ་ན་ཉིད་ལ་དུས་རྣམ་པ་ཐམས་
ཅད་དུ་མཉམ་པར་བཞག་པའི་མི་འགྱུར་བའི་བདེ་བ་གཉིས་ཟུང་དུ་འཇུག་པའི་སྐུ་ཐོབ་པས་ཐུགས་རྡོ་རྗེའི་
ཏིང་ངེ་འཛིན་ཅེས་ཀྱང་བཤད་དོ། །ཡན་ལག་དྲུག་པའི་སྐབས་ཀྱི་སྟོང་གཟུགས་ཀྱི་འདོད་ལྷ་ཡབ་ཡུམ་དུ་
སྣང་བ་ནི་འབྲས་བུའི་རྡོ་རྗེའི་སྐུའི་ཉེ་རྒྱུ་ཐུན་མོང་མ་ཡིན་པ་ཡིན་ལ། དེའི་ཚེ་ན་དེ་ལྟར་སྣང་བ་ཙམ་ཡིན་
གྱི་ལུས་དངོས་པོ་ལ་སྟོང་གཟུགས་ཀྱི་སྐུར་སོང་བ་མེད་དོ། དེའི་རྒྱུ་མཚན་ཡང་། དབང་མདོར་བསྟན་
ལས༑ ༑རྟེན་དང་བརྟེན་པའི་འབྲེལ་བ་ནི། །ཇི་སྲིད་མི་འགྱུར་ཉིད་དུ་འགྱུར། སེམས་ཀྱི་མི་འགྱུར་ཉིད་
ཐོབ་ན། རྟེན་དང་བརྟེན་པའི་འབྲེལ་བ་མེད། །ཅེས་པ་ལྟར། ལུས་ལ་བྱང་སེམས་འཛག་མེད་དུ་བཅིངས་
པས་གཙུག་ཏོར་དུ་ཁུ་བ་མ་རྫོགས་ཀྱི་བར་དུ་བེམ་པོའི་ཁམས་ཐམས་ཅད་མ་ཟད་པས། དེའི་ཚེ་ཁུ་བ་བདེ་
བའི་རྟེན་དང་བདེ་བ་དེ་ལ་བརྟེན་པའི་འབྲེལ་བ་ཡོད་ལ། ནམ་གཙུག་ཏོར་དུ་ཁུ་བ་ཡོངས་སུ་རྫོགས་ནས་
མི་འགྱུར་བའི་བདེ་བ་ཡོངས་སུ་རྫོགས་པའི་ཚེ་བེམ་པོའི་ཁམས་ཐམས་ཅད་ཟད་པར་འགྱུར་བས་ཁུ་བ་ཉིད་



{12}
ཀྱང་མི་གནས་པས་རྟེན་དང་བརྟེན་པའི་འབྲེལ་བ་ཆད་པས་སྟོང་གཟུགས་ཀྱི་རྡོ་རྗེའི་སྐུར་འཇའ་ཚོན་བཞིན་
དུ་སོང་བ་ཡིན་ནོ། ལུགས་འདིར་བདེ་སྟོང་ཁྱད་པར་བའི་དོན་སྟོང་པ་ཀུན་རྫོབ་པའི་སྐུ་དང་བདེ་བ་དོན་
དམ་པ་ལ་ཞུགས་པའི་ཡེ་ཤེས་ཡིན་ཞིང་། དུ་བ་ལ་སོགས་པའི་སྟོང་གཟུགས་གཞན་རྣམས་གོང་ནས་གོང་
དུ་གནས་འགྱུར་ཏེ་མཐར་མཚན་དཔེས་སྤྲས་པའི་ཡེ་ཤེས་ཀྱི་སྐུར་འགྱུར་རོ། །དེའི་ཕྱིར་སྟོང་གཟུགས་
ཀྱི་རང་བཞིན་མེད་པའི་སྟོང་པ་དོན་དམ་བདེན་པ་ཡིན་ཡང་སྟོང་གཟུགས་ནི་ཀུན་རྫོབ་ཀྱི་བདེན་པ་ཡིན་ནོ།
བདེ་མཆོག་གི་རྫོགས་རིམ་ལ་ཡང་། ལྭ་ཧི་པའི་ལུགས་ལ་ལྟེ་བའི་དབུས་སུ་སྤྲིན་སྒྲ་ལ་སེམས་བརྟན་པ་བྱས་
ནས༑ ༑དེ་ལ་ལྡང་འཇུག་གནས་གསུམ་གྱི་རྡོ་རྗེའི་བཟླས་པ་བྱ་བ་དང་། རྗེས་ག་ཞིག་གི་སྡུད་རིམ་བསྒོམ་
པ་དང༌། དེ་ལ་བརྟན་པ་ཐོབ་པས་སྙིང་གར་གཞོལ་ཚུལ་རྣམས་ནི་རླུང་དབུ་མར་སྡུད་པའི་ཐབས་དང་། སྣང་
ཕྱོགས་དང་སྟོང་ཕྱོགས་དང་ཟུང་འཇུག་གི་རྫོགས་རིམ་བསྒོམ་པ་ནི་རླུང་དབུ་མར་སྡུད་པ་ལས་བྱུང་བའི་
རྫོགས་རིམ་བསྒོམ་ཚུལ་དངོས་ཡིན་ནོ། དྲིལ་བུ་པའི་ལུགས་ལ། བྱང་སེམས་དཀར་པོ་རྒྱས་བྱེད་རང་
བྱིན་རླབས་ཀྱི་རིམ་པ་དང་། སྣ་ཚོགས་རྡོ་རྗེའི་རིམ་པ་དང༌། ནོར་བུ་འགེངས་པའི་རིམ་པ་གསུམ་དང་།
བྱང་སེམས་དམར་པོ་རྒྱས་བྱེད་ཛ་ལན་དྷ་རའི་རིམ་པ་དང་བཞི་ནི་རླུང་དབུ་མར་སྡུད་ཐབས་དང་། བསམ་
གྱིས་མི་ཁྱབ་པའི་རིམ་བཞི་སྡུད་པ་ལས་བྱུང་བའི་རྫོགས་རིམ་དངོས་ཀྱི་བསྒོམ་ཚུལ་དུ་གསུངས་སོ། གཞན་
ཡང་འཁོར་ཆེན་ལ་རྫོགས་རིམ་བྱིན་རླབས་བཞི་ལྡན་དང་། འཇིགས་བྱེད་ལ་རྣལ་འབྱོར་བཞི་ལྡན་དང་། །
ཀྱི་རྡོར་ལ་རྫོགས་རིམ་དབང་གསུམ་གྱི་ལམ་དུ་བསྡུས་ནས་ཉམས་སུ་ལེན་ཚུལ་ཡང་གསུངས་སོ། །དེ་
ལྟར་ན་རྫོགས་རིམ་གྱི་མཐར་ཐུག་ཟུང་འཇུག་གི་ཡེ་ཤེས་ཀྱི་སྐུ་སྒྲུབ་པ་ལ་བསམ་གཏན་གཉིས་གང་རུང་
གིས་སྣོད་བཅུད་འོད་གསལ་དུ་བསྡུས་ནས་འཇུག་ལྡང་བྱེད་པའི་རིམ་པ་དང་། དེ་ལ་རླུང་དང་ཐིག་ལེ་ལས་
རུང་དུ་བྱས་ནས་འོད་གསལ་དུ་འཇུག་ལྡང་བྱ་དགོས་པ་དང་། དེ་ལ་བསྐྱེད་རིམ་མཐར་ཕྱིན་དགོས་པ་
རྣམས་ལ་མི་འདྲ་བ་མེད་མོད་ཀྱང༌། རླུང་དང་ཐིག་ལེ་ལས་རུང་དུ་སྒྲུབ་ལུགས་ལ་སྒོ་མི་འདྲ་བ་དུ་མ་འབྱུང་
བ་ཡིན་ཏེ། །ངག་དབེན་ལྟ་བུ་ལ་དཔེར་མཚོན་ན། འདུས་པའི་སྐབས་སུ། །སྙིང་གའི་སྣ་རྩེར་སྔགས་
དང༌༑ ༑གདོང་གི་སྣ་རྩེར་འོད་དང་། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པ་དང་། བདེ་མཆོག་



{13}
ལ་དེའི་དོད་དུ་ལྟེ་བའི་ནཱ་ད་ལ་སེམས་བརྟན་པར་བྱ་བ་དང་། དེ་ལས་རྡོར་བཟླས་བྱ་བ་དང་། ལྟེ་བའི་
རྗེས་གཞིག་གི་བསམ་གཏན་བསྒོམ་པ་ལྟ་བུ་ཉམས་ལེན་གྱི་ཚུལ་མི་འདྲ་ནའང་། དེ་གཉིས་གང་བརྟེན་ཀྱང་
ངག་དབེན་ཐོབ་པ་ལ་ཁྱད་པར་མེད་པ་བཞིན་ནོ། དེས་ན་རྒྱུད་སྡེ་གཉིས་ཀྱི་རྫོགས་རིམ་གྱི་ཁྱད་པར་རྣམས་
རང་རང་གི་ཐད་དུ་སོ་སོར་ཕྱེ་སྟེ་བཤད་ན་བློ་གྲོས་ཅན་རྣམས་ཀྱི་གོ་བ་ལ་ཕན་ཚབས་ཆེ་བར་སྣང་ན་ཡང༌།
གཞུང་ཧ་ཅང་མངས་པར་འགྱུར་བས་འཇིགས་ནས་མ་བྲིས་པས་གཞན་ལས་ཤེས་པར་བྱའོ། །དེ་ལྟ་བས་
ན་འདིར་ནི་འདུས་པའི་ལམ་བགྲོད་ཚུལ་འཆད་པར་འགྱུར་བས་གཞན་རྣམས་ལ་ཡང་གོ་བ་ལེགས་པར་ལེན་
དགོས་ཤིང་། དེ་ལ་ཡང་རླུང་དབུ་མར་སྡུད་པའི་ཐབས་དང་། སྡུད་པ་ལས་བྱུང་བའི་རྫོགས་རིམ་སྒོམ་
ཚུལ་གཉིས་ཤེས་ན་གཞན་རྣམས་བདེ་བླག་ཏུ་ཤེས་པར་འགྱུར་རོ། ༈ གཉིས་པ་ནི། རྫོགས་རིམ་བསྒོམ་
པ་ལ་འཇུག་པའི་རྣལ་འབྱོར་པ་ཆོས་ཅན། གཞི་དངོས་པོའི་གནས་ཚུལ་གཏན་ལ་ཇི་ལྟར་འབེབས་ཚུལ་
ཡོད་དེ། ལུས་དང་སེམས་དང་ལུས་སེམས་ཐུན་མོང་གནས་ཚུལ་གསུམ་གྱི་སྒོ་ནས་གཏན་ལ་འབེབས་
དགོས་པའི་ཕྱིར། དེ་ཡང་འབྱུང་བ་དང་འབྱུང་འགྱུར་གྱི་ལུས་ནི་ལུས་རགས་པ་དང་། རྩ་རླུང་ཐིག་ལེ་
གསུམ་ནི་ལུས་ཕྲ་པ་དང་། སྟོང་པ་བཞིའི་བཞོན་པར་གྱུར་པའི་རླུང་ནི་ལུས་ཤིན་ཏུ་ཕྲ་བ་དང༌། སྒོ་ལྔའི་
རྣམ་ཤེས་ནི་སེམས་རགས་པ་དང་། རྩ་ཉོན་དྲུག་ཉེ་ཉོན་ཉི་ཤུ་དང་རང་བཞིན་བརྒྱད་བཅུའི་རྟོག་པ་དང་
མཚུངས་ལྡན་གྱི་སེམས་ནི་སེམས་ཕྲ་བ་དང༌། སྟོང་པ་བཞིའི་ངོ་བོར་གྱུར་པའི་སེམས་ནི་སེམས་ཤིན་ཏུ་
ཕྲ་བ་དང་། ལུས་སེམས་རགས་པ་ཚོགས་ཙམ་པ་དེ་ལུས་སེམས་ཐུན་མོང་བའི་གནས་ཚུལ་རགས་པ་དང་།
འཁོར་འདས་ཀུན་གྱི་གཞིར་གྱུར་པ་ཤིན་ཏུ་ཕྲ་བའི་རླུང་སེམས་དངོས་པོ་དབྱེར་མེད་པ་དེ་ལུས་སེམས་ཐུན་
མོང་བའི་ཕྲ་བའི་གནས་ཚུལ་ཡིན་པར་ཤེས་པའི་སྒོ་ནས་གཏན་ལ་འབེབས་པ་ཡིན་པའི་ཕྱིར། །རིམ་ལྔ་
བསྡུས་པ་གསལ་བ་ལས། དངོས་པོའི་གནས་ལུགས་གཉིས་ཡིན་ཏེ། ལུས་དང་སེམས་ཀྱི་གནས་ཐབས་
ལས༑ ༑རགས་དང་ཕྲ་དང་ཤིན་ཏུ་ཕྲ། ཐུན་མོང་དབྱེར་མེད་རིམ་ཤེས་བྱ། །ཞེས་སོ། །དེ་ལྟར་གཏན་
ལ་ཕབ་པའི་དགོས་པ་ཡོད་དེ། ཤིན་ཏུ་ཕྲ་བའི་རླུང་སེམས་རེ་རེ་བ་གཟུགས་སྐུ་དང་ཆོས་སྐུའི་བསྒྲུབ་གཞི་
དང་༑ ༑དངོས་པོ་གཅིག་པ་དེ་ཟུང་འཇུག་གི་སྒྲུབ་གཞི་ཡིན་པར་ཤེས་པའི་ཆེད་ཡིན་པའི་ཕྱིར། །དེ་ཆོས་



{134}
ཅན༑ ༑ཁམས་དྲུག་ལྡན་གྱི་རྡོ་རྗེ་ལུས་ཀྱི་གནས་ཚུལ་བྱེ་བྲག་ཏུ་གཏན་ལ་འབེབས་ཚུལ་ཡོད་དེ། །གནས་
པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ཀྱི་གནས་ཚུལ་ཤེས་པར་བྱ་བ་དེ་ཡིན་པའི་ཕྱིར། རླུང་
དང་ཁམས་སོགས་གནས་ཤིང་རྒྱུ་བ་དང་རྣམ་ཤེས་ཀྱི་རྟེན་བྱེད་པའི་ཆ་ནས་བཞག་པའི་སྦུབ་འདབ་ཀྱི་རྣམ་
པ་ཅན་ཕན་ཚུན་འབྲེལ་བའི་ལུས་ཀྱི་ཆ་ཤས་དེ། གནས་པ་རྩའི་མཚན་ཉིད། ཆ་བཞག་སྨོས་པས་གྲོལ་
ལམ་གྱི་རྟོགས་པ་མ་ཐོབ་པའི་གང་ཟག་གི་རྩ་བདུད་དྲལ་མ་སྡུད། རྩ་ལ་དབྱེ་ན། རོ་རྐྱང་དབུ་མ་གསུམ་
ཡོད་དེ། །སྡོམ་འབྱུང་ལས། དེ་རྣམས་དབུས་ན་རྩ་གསུམ་ནི། །རྟེན་དང་ཀུན་ཏུ་འགྲོ་བའོ། །ཞེས་དང༌།
ལ་ལ་ནཱ་ལ་སོགས་པའི་རྩ། །རྩ་རྣམས་ཀུན་གྱི་གཙོ་བོ་སྟེ། དེ་ཉིད་ཕྱིར་ན་གཞན་གྱི་ཕྱིར། ག་ག་སིན་
དུར་གཞན་འཇུག་བཞིན། །ཅེས་སོ། །མིང་གི་རྣམ་གྲངས་ཀྱང་ཡོད་དེ། དབུ་མ་ལ་ནི་ཨ་བ་་ཏི་དང་
ཐུགས་ཀྱི་རྩ་དང་གཉིས་སྤང་དང་སྒྲ་གཅན་གྱི་རྩ་དང་མུན་པའི་རྩ་དང་ཐིམ་པའི་རྩ་ཞེས་དང༌། རོ་མ་ལ་
ནི་ར་ས་ནཱ་དང་གསུང་གི་རྩ་དང་ཤེས་རབ་ཀྱི་རྩ་དང་ལོངས་སྤྱོད་དང་ཉི་མའི་རྩ་དང་འཛིན་པ་དང་རྡུལ་གྱི་
རྩ་ཞེས་པ་དང་། རྐྱང་མ་ལ་ནི་ལ་ལ་ནཱ་དང་སྐུའི་རྩ་དང་ཐབས་ཀྱི་རྩ་དང་བདག་པོ་དང་ཟླ་བའི་རྩ་དང་གཟུང་
བ་དང་སྙིང་སྟོབས་ཀྱི་རྩ་ཞེས་བྱ་བ་ཡིན་པའི་ཕྱིར། །བདུད་དྲལ་མ་ཞེས་པའི་དོན་ཡང་གཞི་ལ་རྩ་དེའི་ནང་
ནས་རླུང་དང་བྱང་སེམས་འབབ་པ་ན་འཆི་བ་སྟེར་བར་བྱེད་པས་བདུད་དང་། དྲལ་ནི་བཅོམ་པ་དང་ཞིག་
པ་དང་རལ་བ་སོགས་ལ་འཇུག་པས་རྩ་གཞན་རྣམས་ནས་རླུང་དང་བྱང་སེམས་འབབ་པ་ཡང་བཅོམ་པ་
སྟེ་གེགས་བྱེད་པས་ན་བདུད་དྲལ་མ་ཞེས་བྱ་ལ་དུས་ཀྱི་རྩ་ཡང་ཟེར་ཞིང་རྣལ་འབྱོར་པ་རྣམས་ཀྱིས་འགོག་
པའི་རྩ་ཡང་ཟེར་རོ། །དེ་གསུམ་དང་ཤར་གྱི་རྩ་འདབ་སུམ་སྐོར་ལ། ལྷོའི་འདོད་མ། ནུབ་ཀྱི་ཁྱིམ་མ།
བྱང་གི་གཏུམ་མོ། །དབུ་མ་དང་ལྷན་ཅིག་འདུད་དྲལ་མ་སྟེ་བརྒྱད་ལ་སྙིང་གར་ཐོག་མར་ཆགས་པའི་རྩ་
བརྒྱད་ཟེར་ཞིང་ཕྱི་མ་ལྔ་ལ་གཟུགས་སྒྲ་དྲི་རོ་ཆོས་སུ་མན་སྙེར་གསུང་ངོ༌། །སུམ་སྐོར་མ་སོགས་བཞི་
ལས་མཚམས་བཞིར་རེར་གྱེས་པ་སྟེ་བརྒྱད་ལ་སྙིང་གའི་རྩ་འདབ་བརྒྱད་ཟེར་ཏེ། ཁ་སྦྱོར་ལས། འདབ་
མ་རྣམས་ཀྱི་བཞི་ལ་ཡང༌། །འབྱུང་བ་བཞི་ཡི་རྩ་རྣམས་ནི། །མར་མེའི་རང་བཞིན་ལྟ་བུར་ནི། །ཕྱོགས་
བཞི་ལ་ནི་རྣམ་པར་གནས། །རྩ་རྣམས་བཞི་ཡང་མཚམས་རྣམས་སུ། །རྣམ་པར་གནས་ཤིང་དེར་སོན་



{15}
པ༑ ༑བདུད་རྩི་ལྔ་ནི་འབབ་པ་སྟེ། དེ་མཆོད་རང་གི་གཟུགས་གནས་པས། དེ་ཡི་དངོས་པོའི་ངོ་བོ་ལས།
མཆོད་པ་བཞི་ནི་རྣམ་པར་བཤད། །ཅེས་སོ། །དེ་བརྒྱད་ལ་སྐུ་གསུང་ཐུགས་ཀྱིས་དབྱེ་བས་རྒྱུན་གསུམ་
གསུམ་གྱེས་པས་གནས་ཉེར་བཞིའི་རྩ་ཡིན་ཏེ། དེ་ཉིད་ལས། ལུས་ཀྱི་སྙིང་གའི་ནང་དུ་ནི། །རྩ་རྣམས་
ལྔ་ནི་རྣམ་པར་གནས། སྐུ་གསུང་ཐུགས་ཀྱི་དབྱེ་བ་ཡིས། །ཉི་ཤུ་རྩ་བཞིར་ཉེ་བར་བརྗོད། །ཅེས་སོ། དེ་
སྟེང་དུ་སྙིང་གར་ཐོག་མར་ཆགས་པའི་རྩ་བརྒྱད་བསྣན་པས་བྱང་སེམས་འབབ་པའི་རྩ་སོ་གཉིས་ཟེར་བ་
ཡིན་ཏེ། ཁ་སྦྱོར་ལས། བྱང་ཆུབ་སེམས་ཀྱི་རང་བཞིན་རྩ། སུམ་ཅུ་རྩ་གཉིས་དམ་པ་ཡིན། །ཞེས་པ་
ལྟར༑ ༑རྩ་སོ་གཉིས་ལས་བྱང་སེམས་སོ་གཉིས་འབབ་པར་གསུངས་པ་ནི་སྤྱིའི་ཡིན་ལ་སོ་དང་སེན་མོ་
སོགས་འབབ་པར་གསུངས་པ་སོ་སོའི་དབང་དུ་བྱས་པས་སྒྲིབ་བྲལ་གྱི་ཚེ་བདུད་དྲལ་མ་ཡང་བྱང་སེམས་
ཀྱིས་གང་ངོ༌། །གནས་ཉེར་བཞིའི་རྩ་རེ་རེ་ལས་གསུམ་གསུམ་གྱེས་པས་རྩ་བདུན་ཅུ་རྩ་གཉིས་དང༌། དེ་
རེ་རེ་ལས་སྟོང་སྟོང་གྱེས་པས་རྩ་བདུན་ཁྲི་ཉིས་སྟོང་ཡིན་ལ་དེ་ཐམས་ཅད་བསྡུ་ན་རོ་རྐྱང་དབུ་མ་གསུམ་
དུ་འདུ་བ་ཡིན་ཏེ། དབུ་མའི་ནང་ནས་རླུང་དང༌། རྐྱང་མའི་ནང་ནས་བྱང་སེམས་དཀར་པོ། རོ་མའི་
ནང་ནས་ཁྲག་བབས་པ་ཡིན་པའི་ཕྱིར། སྡོམ་འབྱུང་ལས། བདུན་ཅུ་གཉིས་ཀྱི་སྟོང་ཕྲག་རྣམས། ལུས་
ཀྱི་རྗེས་འགྲོ་རྩ་རུ་འགྱུར། །རྩ་དང་ཉེ་བའི་རྩ་རྣམས་ཏེ། དེ་རྣམས་གནས་ལ་བརྟེན་པའོ། །ཉི་ཤུས་ལྷག་
པའི་བརྒྱ་ཡིས་ནི། །རྩ་ཡི་གཙོ་བོ་བརྗོད་པར་བྱ། །ཞེས་སོ། རྩ་ཡི་གཙོ་བོ་བརྒྱ་ཉི་ཤུ་ནི་འཆད་འགྱུར་
ལྟར་སྤྱི་བོ་མགྲིན་པ་སྙིང་ག་ལྟེ་བའི་རྩ་འདབ་རྣམས་ཡིན་ནོ། །རྩ་འཁོར་གྱི་གནས་སུ་རོ་རྐྱང་གཉིས་ཀྱིས་
དབུ་མ་ལ་མདུད་པ་རེ་ཡོད་ལ་སྙིང་གར་དེ་འདྲའི་མདུད་པ་གསུམ་བརྩེགས་རེ་ཡོད་དོ། །མདུད་མཚམས་
ནས་གྱེས་པའི་རྩ་འཁོར་ལ། སྤྱི་བོར་རྩ་འདབ་སོ་གཉིས། མགྲིན་པར་རྩ་འདབ་བཅུ་དྲུག །སྙིང་གར་རྩ་
འདབ་བརྒྱད། །ལྟེ་བར་རྩ་འདབ་དྲུག་ཅུ་རེ་བཞི། །གསང་གནས་སུ་རྩ་འདབ་སོ་གཉིས་ཏེ་ཆེ་བ་ལྔ་དང་།
སྨིན་དབུས་སུ་རླུང་འཁོར་རྩ་འདབ་དྲུག་པ། མགྲིན་པ་དང་སྙིང་གའི་བར་ན་མེ་འཁོར་རྩ་འདབ་གསུམ་
པ༑ ༑ནོར་བུའི་དབུས་ན་རྩ་འདབ་བརྒྱད་པ་སྟེ་ཆུང་བ་གསུམ་བསྡོམ་པས་རྩ་འཁོར་བརྒྱད་ཡོད། །དེ་
སྟེང་དུ་དབུ་མའི་ཡར་སྣ་དང་མར་སྣ་གཉིས་བསྣན་པས་བཅུ་ལ་རླུང་དབུ་མར་བཅུག་པའི་སྒོ་བཅུ་ཟེར་རོ། །



{136}
སྤྱི་བོར་རྩ་འདབ་དབུས་ན་བདེ་བའི་རྟེན་ཀུན་ལྟ་བུའི་བྱང་སེམས་གནས་པས་བདེ་ཆེན་འཁོར་ལོ་དང་རོ་དྲུག་
ལ་ལོངས་སྤྱོད་པའི་གནས་མགྲིན་པ་ཡིན་པས་མགྲིན་པ་ལོངས་སྤྱོད་ཀྱི་འཁོར་ལོ་དང༌། ཆོས་ཀྱི་རྩ་བ་ཤིན་
ཏུ་ཕྲ་བའི་རླུང་སེམས་ཀྱི་རྟེན་མི་ཤིགས་པའི་ཐིག་ལེ་སྙིང་གར་གནས་པས་སྙིང་ག་ཆོས་ཀྱི་འཁོར་ལོ་དང་
ལྟེ་བའི་རྩ་འདབ་དབུས་ན་བདེ་བ་ཆེན་པོ་སྤྲུལ་པའམ་སྐྱེ་བའི་གཞི་གཏུམ་མོའི་མེ་གཙོ་བོར་གནས་པས་སྤྲུལ་
པའི་འཁོར་ལོ་དང་། གསང་གནས་ནས་ལུགས་འབྱུང་ལུགས་བཟློག་གི་ལྷན་སྐྱེས་ཀྱི་བདེ་བ་གཙོ་བོར་སྐྱོང་
བས་ན་བདེ་སྐྱོང་གི་འཁོར་ལོ་ཞེས་བཤད་པའོ། །རླུང་དང་བྱང་སེམས་འབབ་ཚུལ་ཡང་ཡོད་དེ། དབུ་
མའི་ནང་ནས་གཞི་ལ་འཆི་དུས་མ་གཏོགས་རླུང་རྒྱུ་བ་མེད་དེ། རོ་རྐྱང་གི་མདུད་པ་དམ་པོས་བསྡམས་
པའི་ཕྱིར། རོ་མའི་ནང་ནས་མེ་རླུང་རྒྱུ་ཞིང་ཁྲག་འབབ། རྐྱང་མའི་ནང་ནས་རླུང་གི་རླུང་རྒྱུ་ཞིང་ཁུ་བ་
འབབ༑ ༑ས་རླུང་དང་ཆུ་རླུང་གཉིས་རོ་རྐྱང་གཉིས་ཀ་ནས་རྒྱུ་ཞིང་འབབ་པ་ཡིན་ཏེ། ཁ་སྦྱོར་ལས། མགྲིན་
པ་ནས་བརྩམས་གཡོན་པའི་རྩར། ལོངས་སྤྱོད་རྫོགས་པའི་སྐུ་ཅན་མ། ལྟེ་བའི་ནང་དུ་ངལ་བསོས་ཤིང་།
ཁ་ནི་འོག་ཏུ་མྱོས་བྱེད་འབབ། །གང་ཞིག་ལྟེ་བ་ལས་སྟེང་རྩ། དེ་བཞིན་ཁ་ནི་སྟེང་དུ་འབབ། །མགྲིན་
པའི་ནང་དུ་ངལ་བསོས་ཤིང་། །ཁྲག་འབབ་པར་ནི་རབ་ཏུ་གྲགས། །མྱོས་བྱེད་ཟླ་བ་ཞེས་བྱར་བཤད།
ཁྲག་ནི་ཉི་མ་ཞེས་སུ་གསུངས། ཞེས་དང་། རྩ་གཉིས་སྐྱེ་གནས་དབུས་སུ་ནི། །གཡོན་དང་གཡས་སུ་དེ་
བཞིན་དུ། གཡོན་དུ་ཁུ་བ་རྣམ་ཤེས་བྱ། །གཡས་པ་ནས་ནི་ཁྲག་ཉིད་དེ། །དེ་ཡི་ཕན་ཚུན་བསྡུ་བ་ཡང་།
ཆོས་ཀྱི་དབྱིངས་ཉིད་སྡུད་པ་ཡིན། །སྙིང་སྟོབས་སྐུ་དང་རྡུལ་དག་བཅས། མུན་པ་སེམས་ཀྱི་རང་བཞིན་
ལས༑ ༑སྙིང་སྟོབས་ཁུ་བ་རིན་ཆེན་རྡུལ། །མུན་པ་སྐྱེད་པར་བྱེད་པ་ཉིད། །ཅེས་སོ། །རོ་རྐྱང་གཉིས་
ཀ་ལ་སྟེང་འོག་གི་བུག་པའི་སྒོ་གཉིས་གཉིས་ཡོད་པ་འདྲ་ཡང་རྐྱང་མ་ཁ་ཐུར་ལྟ་དང་རོ་མ་ཁ་གྱེན་ལྟར་བཤད་
པ་ནི་ཁུ་ཁྲག་འཕེན་འཛིན་བྱེད་མི་བྱེད་ཀྱི་སྒོ་ནས་སོ། །སྲོག་སེམས་དང་རྩོལ་བ་རིང་དུ་བྱེད་ཅིང་རྒྱས་པར་
བྱེད་པ་དང་སྲོག་ཏུ་བྱེད་པ་དང་དབུགས་སུ་བྱེད་པ་ཅི་རིགས་ཀྱིས་བསྡུས་པའི་རྣམ་ཤེས་ཀྱི་བཞོན་པ་དེ། །གཡོ་
བ་རླུང་གི་མཚན་ཉིད། །དེ་ལ་ངོ་བོའི་སྒོ་ནས་དབྱེ་ན། །སྲོག་འཛིན། ཐུར་སེལ། མཉམ་གནས། །གྱེན་
རྒྱུ། ༣ཁྱབ་བྱེད་དེ་རྩ་བའི་རླུང་ལྔ་དང་
། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ།།



{137}
ངེས་པར་རྒྱུ་བ་སྟེ་ཡན་ལག་གི་རླུང་ལྔ་དང་བཅུ་ཡོད་དེ། །དགོངས་པ་ལུང་སྟོན་ལས། སྲོག་དང་ཐུར་
སེལ་གྱེན་རྒྱུ་དང་། ཁྱབ་དང་མཉམ་གནས་ཞེས་བཤད་དང༌། ཀླུ་དང་རུས་སྦལ་རྩངས་པ་དང་། ལྷས་
བྱིན་དང་ནི་གཞུ་ལས་རྒྱལ། །ཞེས་སོ། །རྩ་བའི་རླུང་ལྔ་པོ་རེ་རེ་ཡང་ཁྱད་ཆོས་དྲུག་ལྡན་ཡིན་ལ་ཡན་
ལག་གི་རླུང་ལྔ་པོ་ཡང་ཁྱད་ཆོས་གསུམ་ལྡན་ཡིན་ཏེ། དེ་ཡང་མངལ་དུ་ཐོག་མར་ཉིང་མཚམས་སྦྱར་ནས་
ཟླ་བ་དང་པོ་ལ་སྲོག་འཛིན་ཤིན་ཏུ་ཕྲ་བ་ལས་སྲོག་འཛིན་རགས་པ་སྐྱེ། །ཟླ་བ་གཉིས་པ་ལ་སྲོག་འཛིན་རགས་
པ་ལས་ཐུར་སེལ་དང་ཟླ་བ་གསུམ་པར་ཐུར་སེལ་རགས་པ་ལས་མཉམ་གནས་དང་ཟླ་བ་བཞི་བར་མཉམ་
གནས་རགས་པ་ལས་གྱེན་རྒྱུ་དང་ཟླ་བ་ལྔ་པར་གྱེན་རྒྱུ་རགས་པ་ལས་ཁྱབ་བྱེད་ཀྱི་རླུང་སྐྱེ་བ་དང་། ཟླ་
བ་དྲུག་པ་ནས་བཅུ་པའི་བར་ལ་ཡན་ལག་གི་རླུང་རྒྱུ་བ་སོགས་ལྔ་རིམ་བཞིན་སྐྱེའོ། །མངལ་ན་གནས་སྐབས་
སུ་རླུང་རྣམས་སྐྱེས་མོད་ཀྱང་འབྱུང་འཇུག་མི་བྱེད་ལ་བཙས་མ་ཐག་པ་ནས་སྣ་སྒོ་སོགས་ལས་འབྱུང་འཇུག་
བྱེད་པ་ཡིན་ནོ། །སྲོག་འཛིན་གང་དུ་གནས་པའི་གནས་ཀྱི་ཁྱད་པར་ནི་སྙིང་ག་ཡིན་ལ་མགོན་པོ་ལྔའི་ནང་
ནས་མི་བསྐྱོད་མགོན་པོའི་རླུང་ཡིན་ཞིང་ཁམས་ཀྱི་ཁྱད་པར་ཆུ་ཁམས་དང་ཁ་དོག་གི་ཁྱད་པར་རང་དབང་
བའི་དཀར་པོ་དང་རྒྱུ་བའི་ཁྱད་པར་སྣ་བུག་གཉིས་ཀ་ནས་དལ་བར་རྒྱུ་བ་དང་། བྱེད་ལས་ཀྱི་ཁྱད་པར་
ནི་དབང་པོ་ལྔའི་སྒོར་རླུང་འཇུག་ལྡང་རྟག་ཏུ་བྱེད་པ་རྣམས་གཙོ་བོར་དེའི་དབང་གིས་བྱེད་པ་དང་འདིས་
འཚོ་བར་བྱེད་པས་ན་སྲོག་དང་དེ་རིང་དུ་རྒྱས་པར་བྱེད་པ་རྩོལ་བའི་དོན་ཡིན་པས་རིང་དུ་འཚོ་བར་བྱེད་
པའི་ལས་གཉིས་བྱེད་པའོ། །ཟུར་སེལ་གང་དུ་གནས་པའི་གནས་ཀྱི་གཙོ་བོ་ནི་གསང་གནས་ཡིན་ལ་མགོན་
པོ་ལྔའི་རིན་འབྱུང་གི་རླུང་དང་ས་ཁམས་དང་རང་དབང་བའི་ཁ་དོག་སེར་པོ་སྣ་བུག་གཉིས་ཀ་ནས་དྲག་
ཏུ་རྒྱུ་བ། བྱེད་ལས་ནི་དྲི་ཆུ་དང་རླུང་དང་བཤང་བ་དང་ཁུ་བ་སོགས་འོག་གི་ཕྱོགས་སུ་འདྲེན་པར་བྱེད་
པའོ༑ ༑མཉམ་གནས་གང་དུ་གནས་པའི་གནས་ཀྱི་གཙོ་བོ་ནི་ལྟེ་བ་ཡིན་ཞིང་མགོན་པོ་ལྔའི་ལས་ཀྱི་མགོན་
པོའི་རླུང་གི་ཁམས་དང་རང་དབང་བའི་ཁ་དོག་ལྗང་སྔོན་སྣ་བུག་གཡོན་ཁོ་ན་ནས་རྒྱུ་བ། །བྱེད་ལས་ནི་
བཟའ་བ་དང་བཏུང་བ་སོགས་ཁ་ཟས་ལ་ལོངས་སྤྱོད་པ་རྣམས་ལྟེ་བར་རོ་མཉམ་དུ་འཇུ་བར་བྱེད་པའོ། །གྱེན་
རྒྱུ་གང་དུ་གནས་པའི་གནས་ཀྱི་གཙོ་བོ་ནི་མགྲིན་པ་ཡིན་ལ་མགོན་པོ་ལྔའི་པདྨ་མགོན་པོའི་རླུང་དང་མེ་ཁམས་



{138 }
དང་རང་དབང་བའི་ཁ་དོག་དམར་པོ་སྣ་བུག་གཡས་ཁོ་ན་ནས་རྒྱུ་བ། །བྱེད་ལས་ནི་ཁ་ཟས་ལོངས་སྤྱོད་
པའི་ཚུལ་ཤེས་ནས་ལྕེ་དང་ལྷན་ཅིག་ཏུ་སྦྱར་ཏེ་བལྡད་པ་དང་མིད་པ་སོགས་བྱེད་པའོ། །ཁྱབ་བྱེད་གང་
དུ་གནས་པའི་གནས་ཀྱི་གཙོ་བོ་ནི་ལུས་ཀྱི་ཚིགས་རྣམས་ཡིན་ལ་མགོན་པོ་ལྔའི་ནང་ནས་རྣམ་སྣང་མགོན་
པོའི་རླུང་དང་ནམ་མཁའི་ཁམས་དང་རང་དབང་བའི་ཁ་དོག་སྔོ་བསངས་གཞི་ལ་འཆི་དུས་མ་གཏོགས་མི་
རྒྱུ་ཞིང་། །བྱེད་ལས་ནི་བསྒུལ་བསྐྱོད་ལ་སོགས་པ་བྱ་བ་བྱེད་པ་ཡིན་ནོ། །ཡན་ལག་གི་རླུང་ལ་ཡང་རྒྱུ་
བ་ལ་སོགས་པའི་ལྔའི་གནས་ཀྱི་ཁྱད་པར་ནི་ཤས་ཆེར་སྲོག་འཛིན་གྱི་ཡན་ལག་ཡིན་པས་འདི་རྣམས་འཆར་
བ་དང་ནུབ་པ་གཉིས་ཀ་གཙོ་བོའི་གནས་ནི་སྙིང་ག་ཡིན་ལ་རྒྱུ་བའི་ཁྱད་པར་མིག་རྣ་བ་སྣ་ལྕེ་ལུས་ཀྱི་དབང་
པོ་གར་ཁྱབ་པར་རྒྱུ་ནས་ཡུལ་ལ་སྤྱོད་པ་དང་ཁ་དོག་གི་ཁྱད་པར་རིམ་པ་བཞིན་དམར་སྔོ་སེར་དམར་ལྗང་
གུ་ཡིན་ཞིང་དེ་ལྔ་པོ་རེ་རེ་ཡང་འོད་ཟེར་ལྔ་ལྔའི་བདག་ཉིད་ཅན་དུ་གསུངས་སོ། །ཡང་རྡོར་ཕྲེང་ལས། སྙིང་
གི་དབུས་གནས་བདེ་བའི་དངོས། །སངས་རྒྱས་ཉི་མ་གསལ་བའི་འོད། །གཟུང་དང་འཛིན་པའི་གཟུགས་
ཀྱིས་ཀྱང་། །དེ་ནི་འོད་ཟེར་བཅུ་གཉིས་སོ། །འོད་འཕེལ་འོད་ཟེར་གཟི་བརྗིད་མ། །གསོལ་བ་འབར་མ་
འོད་འབར་མ། །མིག་ལ་སོགས་པ་ལ་བརྟེན་ནས། ཕྱི་རོལ་གཟུགས་སོགས་འཛིན་པའོ། །འོད་ཟེར་
འོད་མ་སྣང་བ་མ། །གསལ་མཛེས་གསལ་འོད་ཉི་མ་གསལ། །ཕྱི་རོལ་གཟུགས་སོགས་རྣམ་པའོ། །དྲུག་
པོ་འདི་དག་འོད་དུ་འདོད། །ཅེས་སྙིང་གནས་འབྱུང་བའི་རླུང་དབང་པོ་དྲུག་ལ་བརྟེན་ནས་ཚོགས་དྲུག་
གཡོ་བྱེད་འཛིན་པའི་རླུང་དྲུག་དང་གཟུགས་སོགས་གསལ་བྱེད་གཟུང་བའི་རླུང་དྲུག་གསུངས་པ་ཡང་། སྙིང་
གའི་སུམ་སྐོར་མ་སོགས་ཡུལ་ལྔ་འབབ་པའི་རྩ་ལས་འབྱུང་བ་ཡིན་ནོ། །གཟུང་འཛིན་གྱི་རྣམ་རྟོག་བསྐྱེད་
པའི་ལྡོག་ཆས་ཕྱེ་བའི་ཉིན་ཕྱེད་ནས་མཚན་ཕྱེད་བར་ང་བཞི་དང༌། མཚན་ཕྱེད་ནས་ཉིན་ཕྱེད་བར་ང་བཞི་
སྟེ་བརྒྱ་རྩ་བརྒྱད་ལ་བཏང་བཟུང་ལ་སོགས་པའི་མིང་དུ་གསུངས་པ་ཡང་རླུང་བཅུར་འདུའོ། །རླུང་སེམས་
གཉིས་དང་ཁུ་ཁྲག་གི་དྭངས་མ་གཉིས་ཏེ་བཞི་པོ་ཡུངས་ཀར་སྦོམ་པོའི་ཚད་ཙམ་དུ་འདུས་པའི་གོང་བུ་དེ།
བཀོད་པ་བྱང་ཆུབ་ཀྱི་སེམས་ཀྱི་མཚན་ཉིད། དེ་ལ་དབྱེ་ན་ཐིག་ལེ་དཀར་དམར་གཉིས་སམ། གཉིས་
འཐུག་རྨི་ལམ་སད་པ་བཞི་པའི་གནས་སྐབས་བསྐྱེད་པའི་ཐིག་ལེ་དང་བཞི་ཡང་ཡོད། །ཕ་ལས་ཐོབ་པའི་



{139}
ཐིག་ལེ་དཀར་པོ་གཙོ་ཆེར་སྤྱི་བོ་དང་མ་ལས་ཐོབ་པའི་ཐིག་ལེ་དམར་པོ་གཙོ་ཆེར་ལྟེ་བར་གནས་པ་དང་།
སྙིང་ག་དང་ནོར་བུའི་དབུས་སུ་གཉིད་འཐུག་གི་དང་མགྲིན་པ་དང་གསང་གནས་སུ་རྨི་ལམ་གྱི་དང་སྤྱི་བོ་
དང་ལྟེ་བ་ན་སད་པའི་དང་སྤྱི་བོ་དང་གསང་གནས་ན་བཞི་པ་སྙོམས་འཇུག་གི་གནས་སྐབས་བསྐྱེད་པའི་ཐིག་
ལེ་རྣམས་གནས་པའོ། །ལུས་ཀྱི་གནས་ཚུལ་བྱེ་བྲག་ཏུ་གཏན་ལ་ཕབ་པའི་དགོས་པ་ཡོད་དེ། །རྫོགས་
རིམ་གྱི་རྟོགས་པ་སྐྱེ་བ་ལ་རྡོ་རྗེའི་ལུས་ལ་གནད་དུ་བསྣུན་དགོས་པས་གང་དང་གང་ལ་ཇི་ལྟར་གནད་དུ་བསྣུན་
ཚུལ་ཤེས་པའི་ཆེད་ཡིན་པའི་ཕྱིར། །རྫོགས་རིམ་སྒོམ་པའི་རྟེན་རྩ་རླུང་ཐིག་ལེ་རྣམས་ཀྱི་ངོ་བོ་དང་དབྱེ་
བ་ཁྱད་ཆོས་སོགས་ཤེས་པ་ཙམ་གྱིས་ཆོག་གམ་སྙམ་ན་མི་ཆོག་སྟེ། །དེ་ལ་ཇི་ལྟར་གནད་དུ་བསྣུན་པའི་
ཚུལ་ཤེས་དགོས་པས། རྡོར་ཕྲེང་ལས། དཀྱིལ་འཁོར་བཞི་པོ་དེ་དག་ནི། མཉམ་པར་བཞག་པས་རྟག་
ཏུ་ཟློས། །སྔགས་པ་བཟླས་པའི་གྲངས་ཀྱིས་ནི། །ཉིན་དང་མཚན་དུ་རྟག་པར་ཟློས། །ཞེས་པ་ལྟར།
གཞི་དུས་སུ་རླུང་འབྱུང་འཇུག་གཉིས་ལ་དབུགས་གཅིག་ཏུ་བྱས་པའི་ཉི་ཁྲི་ཆིག་སྟོང་དྲུག་བརྒྱ་ཞག་གཅིག་
ལ་རྒྱུ་བ་ནི། གཞི་དུས་ཀྱི་རྡོར་བཟླས་ཡིན་ལ། དེ་ཉིད་རྣམ་འབྱོར་པས་གནད་དུ་བསྣུན་པ་ལ་དེའི་གནད་
ཤེས་དགོས་པས། དེ་ཡང་སྤྲུལ་ལ་སོགས་པའི་སྔགས་རྣམས་ནི་ཨཱ་ལི་དང་ཀཱ་ལི་ལས་ཡང་དག་པར་འབྱུང་
ཞིང་༑ ༑བྱུང་བ་རྣམས་ཀྱིས་བུད་མེད་དང་སྐྱེས་པ་དང་མ་ནིང་གི་ཚུལ་གྱིས་ཡི་གེ་གསུམ་བསྐྱེད་ལ་ཡི་གེ་
གསུམ་ནི་སྔགས་ཐམས་ཅད་ཀྱི་བདག་པོ་ཡིན་ནོ། །ཡི་གེ་གསུམ་གྱི་དེ་ཁོ་ན་ཉིད་ནི་མི་ཤིགས་པ་ལས་འབྱུང་
ཞིང༌༑ ༑མི་ཤིགས་པ་ནི་ལྷན་ཅིག་སྐྱེས་པའི་ཡི་གེ་ཡིན་པར་གསུངས་སོ། །དེས་ན་དཀྱིལ་འཁོར་བཞིའི་
རིམ་གྱིས་རླུང་འཇུག་པ་དང་གནས་པ་དང་ལྡང་བ་ཡི་གེ་གསུམ་དང་ངེས་པར་སྦྱར་ལ་སྲོག་དང་རྩོལ་བའི་
བདག་ཉིད་ཅན་གྱི་རྡོ་རྗེའི་བཟླས་པ་བྱས་པས། ཡིག་གེ་གསུམ་རླུང་དང་སྦྱོར་བ་ངོ་བོ་ཉིད་ཀྱིས་གནས་པའི་
གྲུབ་ཟིན་གསལ་འདེབས་པའི་རྣམ་པ་ཅན་དུ་སོང་ནས་གཡས་གཡོན་གྱི་རླུང་གི་རྒྱུ་བ་འགགས་ནས་དབུ་མར་
ཚུད་ལ་དེའི་ཚེ་གཏུམ་མོ་རང་བཞིན་གྱིས་འབར་ནས་ཁམས་བཞུས་པའི་སྟོབས་ཀྱིས་བདེ་ཆེན་འདྲེན་པ་ནི།
རླུང་དང་ཐིག་ལེ་ལས་སུ་རུང་བར་སྒྲུབ་པའི་ཐབས་ཀྱི་མཆོག་ཡིན་ནོ། །རླུང་གི་རྣལ་འབྱོར་ལ་ལེགས་པར་
བསླབས་པ་ན་གཏུམ་མོའི་རྣལ་འབྱོར་བསྒོམ་པར་བྱ་སྟེ། །ཁ་སྦྱོར་ལས། །སྙིང་གའི་ནང་སོན་པདྨ་ནི།



{140}
འདབ་མ་བརྒྱད་པ་སྙིང་པོར་བཅས། །དེ་ཡི་ནང་དུ་སོན་པའི་རྩ། །མར་མེའི་རང་གི་ངོ་བོ་ཅན། །ཆུ་
ཤིང་གི་ནི་མེ་ཏོག་ལྟར། །བརྐྱང་ཞིང་ཁ་ནི་འོག་ཏུའོ། །དེ་ཡི་ནང་གནས་དཔའ་བོ་ནི། །ཡུངས་ཀར་གྱི་
ནི་སྦོམ་ཕྲ་ཙམ། །མི་ཤིགས་ཧཱུཾ་གི་ས་བོན་ནི། །ཁ་བ་ལྟ་བུར་འཛག་པ་ཉིད། །ལུས་ཅན་རྣམས་ཀྱི་སྙིང་
དགའ་བ། །དཔྱིད་ཅེས་བྱ་བར་རྣམ་པར་བཤད། །རྒོད་མའི་མེ་ཡི་གཟུགས་ཀྱིས་ནི། །བདག་མེད་མ་ནི་
ཐིག་ལེར་བརྗོད། །ལས་ཀྱི་རླུང་གིས་བསྐུལ་བ་ཡིས། །ལྟེ་བའི་དཀྱིལ་འཁོར་དུ་ནི་འབར། །དཔྱིད་ཐོག་
པ་ཡི་ཆོག་ཤེས་པས། །སྙོམས་པར་འཇུག་པས་རྣམ་པར་གནས། །དཔའ་བོ་ཧི་ནི་ཧེ་རུ་ཀ། །འདི་ནི་
དཔྱིད་དང་ཐིག་ལེར་བརྗོད། །ཅེས་པ་ལྟར། །རྩ་དབུ་མ་ཁྱད་ཆོས་བཞི་ལྡན་གྱི་སྙིང་གའི་རྩ་མདུད་ཀྱི་
དབུས་སུ་མི་ཤིགས་པའི་ས་བོན་དཔྱིད་ཧཱུཾ་ཡིག་ཡུངས་ཀར་སྦོམ་པོའི་ཚད་ཙམ་བསིལ་བའི་འོད་ཅན་གྱི་བདུད་
རྩི་འཛག་པ། རྒོད་མ་ཁའི་མེས་རྒྱ་མཚོ་མ་ལུས་པའི་ཆུ་ཟ་བ་སྟེ་སྐམ་པར་བྱེད་པ་དེ་ལྟར་ཕུང་སོགས་ཀྱི་
བུད་ཤིང་མ་ལུས་པ་སྲེག་པར་བྱེད་པའི་ལྟེ་བའི་མེའི་གཟུགས་བདག་མེད་མ་སྤྲོས་པ་ཐམས་ཅད་ལས་ལྡོག་
པའི་ཐིག་ལེའོ། །ཐིག་ལེ་དེ་ནི་ལྟེ་བའི་འོག་གི་རླུང་གིས་བསྐྱེད་ཅིང་རྒྱས་པར་བྱས་པས་ལྟེ་བའི་དཀྱིལ་འཁོར་
དུ་འབར་བས་དཔྱིད་བྱང་སེམས་འཛག་པ་ཐོབ་པས་ཚིམ་ཞིང་དགའ་བ་བསྐྱེད་པའི་ཕྱིར་དུ་དེ་གཉིས་འཁྱུད་
པ་ནི་སྙོམས་པར་ཞུགས་པའོ། །དེ་ལྟར་གཏུམ་མོ་མེས་ཧཾ་ཡིག་བཞུ་བའི་བདེ་བ་ལམ་དུ་བྱེད་ཚུལ་གང་ཟག་
གི་དབང་གིས་བཞི་དང་གཉིས་སུ་ཤེས་དགོས་ཏེ། དང་པོ་ལ་བསྐྱེད་རིམ་གྱི་ཕྲ་ཐིག་གི་སྐབས་སུ་བཤད་པ་
བཞིན་དུ་སེམས་ཤིན་ཏུ་བརྟན་པ་ཐོབ་པའི་དབང་གིས་ལྷན་སྐྱེས་ཀྱི་ཤེས་རབ་གཏུམ་མོ་ཨ་ཐུང་ཤད་ཀྱི་རྣམ་
པ་ཅན་རང་བཞིན་གྱིས་འབར་ནས་སྐྲའི་རྩེ་མོ་བརྒྱ་སྟོང་གི་ལུས་ཡན་ལག་རྣམས་དང་འདྲ་བའི་གློག་གི་འོད་
ལྟ་བུ་རྣམས་ཀྱིས་ཡོངས་སུ་སྦྱངས་པའི་རྩ་རྣམས་བྱང་སེམས་ཞུ་བས་གང་བར་བྱེད་པ་དང་། དེ་ཙམ་མི་
ནུས་པས་ནི་རྡོར་བཟླས་ཀྱིས་སྲོག་རྩོལ་གྱི་རླུང་བརྟན་པར་བྱས་ནས་ས་རླུང་ལྟེ་བར་ཐེན་ནས་ལྟེ་བར་ཕྱག་
རྒྱ་ཆེན་པོ་ལ་དམིགས་ནས་རླུང་བཟློག་པ་ན་གཏུམ་མོ་འབར་ཞིང་དེ་ལས་བདེ་ཆེན་འདྲེན་པ་དང༌། དེ་ལ་
མི་མོས་པས་ནི་དབུགས་གྱེན་དུ་འབྱུང་བ་ན་ཨ་ཤད་དྲང་པོར་འབར་བ་དང་རླུང་ནང་དུ་འཇུག་པ་ན་ཧཾ་ཡིག་
བྱང་སེམས་འཛག་པ་ཐིག་ལེའི་གཟུགས་ཀྱིས་ལྟེ་བར་འོང་བར་བསམ་སྟེ་དེ་ཡང་རོ་རྐྱང་གི་རླུང་ཕྱི་ནང་



{141}
དུ་རྒྱུ་བ་ལོག་པའི་བར་དུ་ཡང་ཡང་བྱས་པས་བདེ་ཆེན་འདྲེན་པ་དང་། དེ་ལྟར་སྒོམ་པར་མི་ནུས་པས་ནི་
ལྷག་པར་མོས་པ་ཙམ་ཁོ་ནས་འབར་འཛག་གི་དམིགས་པ་བྱའོ། །གཉིས་པ་ལ་ཡི་གེ་སྒོམ་པའི་རིམ་པ་ལ་
རྒྱས་པར་མོས་ན་ལྟེ་བ་དང་སྙིང་ག་མགྲིན་པ་སྤྱི་བོ་རྣམས་སུ་ཡི་གེ་རྣམས་བཀོད་ཅིང་དེ་ཐམས་ཅད་ཀྱང་
ཟླ་ཕྱེད་ཐིག་ལེ་ནཱ་ད་དང་བཅས་པ་བྱང་སེམས་བ་མོ་ལྟ་བུར་འཛག་པ་རྣམས་སུ་བསྒོམ་ལ་དང༌། བསྡུས་
པ་ལ་མོས་ན་ལྟེ་བ་ནས་སྤྱི་བོའི་རྩ་འདབ་བཞིའི་ལྟེ་བར་ཡི་གེ་བཞི་བསྒོམ་ལ་ཨོཾ་གི་ངོ་བོ་གཏུམ་མོའི་མེ་འབར་
བ་གྱེན་དུ་འགྲོ་ཞིང་ཡི་གེ་རྣམས་ཞུ་བར་བྱེད་ཞུ་བ་དང་རོ་གཅིག་པར་འོག་ཏུ་སོན་པ་ལྟེ་བར་གནས་པར་བྱའོ།
དེ་ལྟར་རླུང་དང་གཏུམ་མོའི་རྣལ་འབྱོར་ལས་སུ་རུང་བས་བྱང་སེམས་བཞུས་པ་འཆིངས་པ་ལ་བརྟེན་ནས་
ཡས་བབས་དང་མས་བརྟན་གྱི་དགའ་བཞིའི་རྟོགས་པ་བསྐྱེད་ནས་དེ་དག་གི་མཐར་རང་རང་གི་ལྷའི་སྐུར་
ལྡང་བར་བྱའོ། །རླུང་དང་གཏུམ་མོའི་རྣལ་འབྱོར་གྱིས་ཁམས་དབབ་ཟློག་ལ་བརྟེན་པའི་དགའ་བཞིའི་
ཏིང་ངེ་འཛིན་བདེ་གསལ་མི་རྟོག་པ་སྐྱེད་ནུས་མོད་ཀྱང་དེ་ཙམ་གྱིས་སྲིད་པ་ལས་རྒལ་བར་མི་ནུས་པས་ན།
བདག་མེད་པའི་དོན་གཏན་ལ་ཕབ་པའི་ལྟ་བ་རྣམ་པར་དག་པ་བསྐྱེད་པ་དེ་ཐབས་དེ་དག་ལ་བརྟེན་ནས་སྐྱོང་
དགོས་ཏེ། །ཁ་སྦྱོར་ལས། །དེ་ནས་བསམ་གཏན་གནས་འདུག་ནས། །ཆོས་རྣམས་ཐམས་ཅད་བདག་
མེད་པ། །ཡང་དག་རྗེས་སུ་བལྟ་བར་བྱ། ཞེས་དང་། །འདུས་པའི་རྩ་རྒྱུད་ལས། དངོས་པོ་ཐམས་ཅད་
དང་བྲལ་བ། ཕུང་པོ་ཁམས་དང་སྐྱེ་མཆེད་དང་། གཟུང་དང་འཛིན་པ་རྣམ་སྤངས་པ། །ཆོས་བདག་
མེད་པ་མཉམ་ཉིད་པས། །རང་སེམས་གདོད་ནས་མ་སྐྱེས་པ། སྟོང་པ་ཉིད་ཀྱི་རང་བཞིན་ནོ། ཞེས་སོ།
དེས་ན་དགའ་བཞི་དྲངས་པའི་བྱང་སེམས་ཕྱིར་མ་འཕོས་པར་བཟུང་བའི་མཐུས་གཉིས་སྣང་རགས་པ་ཞི་
བར་འགྱུར་ལ་དེའི་ཚེ་ལྟེ་བ་དྲན་པས་ལྟ་ཐོག་ཏུ་བཞག་བསྐྱངས་ཀྱིས་དེ་ཁོ་ན་ཉིད་ལ་ཇེ་ཉེར་སོང་ནས་མཐར་
ཡུལ་དང་ཡུལ་ཅན་རོ་གཅིག་ཏུ་འགྱུར་བ་ཡིན་ནོ། ༈ གསུམ་པ་ལ་གསུམ། །རྫོགས་རིམ་གྱི་གཙོ་བོ་ཨེ་
ཝཾ་གྱི་དོན་བསྟན་པ། །རྫོགས་རིམ་གྱི་དབྱེ་བ་དང་གོ་རིམ་དང་གྲངས་ངེས། །ཕྱེ་བ་སོ་སོའི་དོན་བསྟན་
པའོ༑ ༑དང་པོ་ནི། །བླ་མེད་ཀྱི་རྒྱུད་དོན་གྱི་གནད་ཐམས་ཅད་ཨེ་ཝཾ་ལ་སོགས་པ་ཡི་གེ་བཞི་བཅུའི་དོན་
དུ་འདུས་ལ་དེའི་དོན་གྱི་གཙོ་བོ་ཡང་ཐོག་མའི་ཡི་གེ་གཉིས་ཀྱི་དོན་དུ་འདུ་སྟེ། །རྡོར་ཕྲེང་ལས། རྒྱུད་དུ་



{142}
ཐོག་མར་གསུངས་པ་ཡི། །འདི་སྐད་བདག་སོགས་ཇི་ལྟ་བུ། །འདི་སྐད་ཅེས་སོགས་དང་པོའི་དག །
དོན་རྒྱས་པར་ནི་ཇི་ལྟར་འགྱུར། །ཞེས་རྐང་པ་དང་པོ་གཉིས་ཀྱིས་གླེང་གཞིའི་དོན་ཨེ་ཝཾ་གཉིས་ཀྱི་དོན་
དུ་ཇི་ལྟར་འགྱུར་གྱི་དྲི་བ་མཛད་པའོ། །དེ་ལ་དབྱེ་ན་ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱི་ཨེ་ཝཾ།
དེ་འདྲེན་བྱེད་རྟགས་ཀྱི་ཨེ་ཝཾ་དང་གསུམ་ཡོད། །དང་པོ་དེ་ཆོས་ཅན། །ཁྱོད་ལ་དབྱེ་ན་གཉིས་སུ་ཡོད་
དེ༑ ༑བདེ་སྟོང་དབྱེར་མེད་ཀྱི་ཨེ་ཝཾ་དང་། བདེན་གཉིས་དབྱེར་མེད་ཀྱི་ཨེ་ཝཾ་གཉིས་ཡོད་པའི་ཕྱིར། །དང་
པོའི་མཚན་གཞི་ཡོད་དེ། །སངས་འཕགས་ཀྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དེ་ཨི་ཡིག་གི་མཚོན་
དོན་དང་། དེའི་ཐུགས་རྒྱུད་ཀྱི་བདེ་བ་ཆེན་པོའི་ཡེ་ཤེས་དེ་ཝ་ཡིག་གི་མཚོན་དོན་དང༌། དེ་གཉིས་ངོ་བོ་
དབྱེར་མེད་པ་དེ་ཐིག་ལེའི་མཚོན་དོན་ནོ། །གཉིས་པའི་མཚན་གཞི་ཡོད་དེ། །སངས་འཕགས་ཀྱི་རྒྱུད་
ཀྱི་ཤེས་རབ་བདེ་སྟོང་དབྱེར་མེད་ཀྱི་ཡེ་ཤེས་དེ་ཨེ་དང་། དེའི་རྒྱུད་ཀྱི་གཟུགས་སྐུ་ནི་ཝ་དང༌། སྐུ་ཐུགས་
ངོ་བོ་གཅིག་པ་དེ་ཐིག་ལེའི་མཚོན་དོན་ཡིན་པའི་ཕྱིར། །དེ་ཉིད་ལས། །ཨེ་ཝཾ་དེ་བཞིན་གཤེགས་པའི་རྒྱུ།
གཉིས་སུ་མེད་པའི་མཚོན་བྱེད་དང་། སྟོང་ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་མངོན་པར་བརྗོད།
དེ་ལ་དེ་བཞིན་གཤེགས་པའི་རྒྱ། །གཉིས་མེད་ཡེ་ཤེས་མཚོན་པ་ནི། །རྒྱུད་ཀུན་གྱི་ནི་གླེང་གཞིར་གསུངས།
ཞེས་སོ། །གོང་གི་གཉིས་པ་དེ་ཆོས་ཅན། ཁྱོད་ཀྱི་དབྱེ་བ་ཡོད་དེ། །བདེ་སྟོང་དབྱེར་མེད་དང་། བདེན་
གཉིས་དབྱེར་མེད་གཉིས་ཡོད་པའི་ཕྱིར། །དེ་ཉིད་ལས། ཨེ་ནི་སྟོང་པ་ཉིད་དུ་གསུངས། །དེ་བཞིན་ཝཱ་
ནི་ཐུགས་རྗེ་དང༌། ཐིག་ལེ་དེ་གཉིས་སྦྱོར་ལས་བྱུང༌། །དེ་སྦྱོར་བ་ཡི་རྨད་མཆོག་གོ །ཆོས་ཕུང་བརྒྱད་
ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །རྒྱལ་པོ་ཆེན་པོའི་ཕྱག་རྒྱ་ཉིད། །རྒྱུད་རྣམས་སུ་
ནི་ཐོག་མར་གསུངས། །ཞེས་སོ། །མཚན་གཞི་ཡང་གོང་གི་རིགས་འགྲེས་ལམ་དུས་ལ་སྦྱར་ཏེ་ཤེས་
སླ༑ ༑གོང་གི་གསུམ་པ་དེ་ཆོས་ཅན། །ཁྱོད་ལ་དབྱེ་བ་ཡོད་དེ། །ཕྱི་དང་ནང་གི་རྟགས་ཀྱི་ཨེ་ཝཾ་དང་
གཉིས་སུ་ཡོད་པའི་ཕྱིར། །དེའི་དང་པོ་ནི་ཕྱག་རྒྱའི་པདྨ་ཨེ་དང་། ཡབ་ཀྱི་རྟགས་ཀྱི་ནོར་བུ་ཝ་དང༌། དེ་
གཉིས་མཉམ་པར་སྦྱར་བ་ལས་གཞི་དུས་སུ་བུ་བསྐྱེད་པ་སོགས་དང༌། ལམ་དུས་སུ་ལྷ་སྤྲོ་བ་ཐིག་ལེའི་དོན་
ཏེ༑ ༑དེ་ཉིད་ལས། ཨེ་ནི་བྷ་གའི་མཚན་ཉིད་དེ། །པདྨ་རྟེན་དུ་ཤེས་པར་བྱ། །བརྟེན་པ་རྡོ་རྗེ་ཞེས་ནི་



{144}
གསུངས༑ ༑བརྟན་པ་རྡོ་རྗེ་འཆང་བ་ཡི། །དེ་ལ་གནས་པའི་ཐིག་ལེའི་གཟུགས། །སྣ་ཚོགས་སྤྲུལ་པ་
སྟོན་པར་བྱེད། །བདེ་བ་ཀུན་གྱི་གཞི་ཡི་གནས། །རྡོ་རྗེ་སེམས་དཔའ་བདེ་བ་ཆེ། །ཞེས་སོ། །གཉིས་པ་
ནི་སྤྱི་བོ་དང་ལྟ་བའི་རྩ་འཁོར་གྱི་དབྱིབས་གྲུ་གསུམ་པ་ཨེ་དང་། མགྲིན་པ་དང་སྙིང་གའི་རྩ་འཁོར་གྱི་དབྱིབས་
ཟླུམ་པོ་ཝ་དང་། རྩ་འཁོར་དེ་དག་ཐབས་ཤེས་སུ་སྦྱར་བ་ལ་གནད་དུ་བསྣུན་པས་ཐིག་ལེ་དང་བདེ་ཆེན་
འདྲེན་པ་ཐིག་ལེའི་མཚོན་དོན་ཡིན་ཏེ། ཁ་སྦྱོར་ལས། སྤྱི་བོ་ལྟེ་བར་སོན་འཁོར་ལོ། ཨེ་ཡིག་རྣམ་པར་
ཡང་དག་གནས། །སྙིང་ག་མགྲིན་པར་ཡང་དག་གནས། །ཝཾ་གྱི་ཡི་གེ་འདྲ་བར་འདོད། །ཅེས་སོ། །དེ་
དག་གི་དཀའ་བའི་གནད་ཅུང་ཟད་བཤད་ན། །ཐོབ་བྱ་འབྲས་བུའི་ཨེ་ཝཾ་གྱི་ཨེའི་དོན་ནི་སྟོན་པ་གང་ལ་བཞུགས་
ནས་ཆོས་སྟོན་པར་མཛད་པའི་རྟེན་རྒྱུད་ལ་ལར་གསང་བ་ཞེས་པ་དང་ལ་ལར་མཁའ་དབྱིངས་དང༌། དེ་
བཞིན་དུ་བྷ་ག་དང་ཆོས་འབྱུང་དང་པདྨ་དང་སེངྒེའི་གདན་ཞེས་གསུངས་པ་དང་། ཝཾ་གྱི་དོན་ནི་སྟོན་པ་
ཉིད་ལ་རྡོ་རྗེ་ཅན་དང་རྡོ་རྗེ་སེམས་དཔའ་དང་རྡོ་རྗེ་འཇིགས་བྱེད་དང་རྡོ་རྗེ་དབང་ཕྱུག་དང་ཧེ་རུ་ཀ་དང་
དུས་ཀྱི་འཁོར་ལོ་དང་པོའི་སངས་རྒྱས་རྣམས་སུ་རྒྱུད་སོ་སོ་ལས་གསུངས་ཏེ། །རྡོར་ཕྲེང་ལས། ཨ་ནི་
གསང་བ་མཁའ་དབྱིངས་དང་། བྷ་ག་ཆོས་འབྱུང་པདྨ་ལ། །རྣམ་འབྱོར་སེངྒེའི་གནད་ལ་བཞུགས། །མཆོག་
ཏུ་རྨད་བྱུང་སྟོན་པར་མཛད། །རྡོ་རྗེ་སེམས་དཔའ་ཝཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང་། དེ་
རུ་ཀ་དང་དུས་འཁོར་ལོ། །དང་པོའི་སངང་རྒྱས་ལ་སོགས་མཚན། །ཞེས་སོ། དེའི་ཡང་གསང་བ་ལ་
སོགས་པའི་ངེས་དོན་ནི་སྟོང་པ་ཉིད་དང༌། རྡོ་རྗེ་སེམས་དཔའ་ལ་སོགས་པའི་ངེས་དོན་ནི་ཐུགས་རྗེ་ཆེན་
པོ་ཡིན་པས་སྟོང་པ་དང་སྙིང་རྗེ་དབྱེར་མེད་པ་སྟོན་ནོ། །དེ་ལ་བདེ་སྟོང་དབྱེར་མེད་ཀྱི་སྟོང་པ་དང་སྙིང་
རྗེའི་དོན་དང་བདེན་གཉིས་དབྱེར་མེད་ཀྱི་སྟོང་པ་དང་སྙིང་རྗེའི་དོན་གཉིས་སོ་སོར་ཤེས་དགོས་པས། དེའི་
དང་པོ་ནི། །ཨེ་ཡིག་དང་ཆོས་འབྱུང་གི་དབྱིབས་གྲུ་གསུམ་དུ་ཡོད་པས་བདག་མེད་པའི་དེ་བཞིན་ཉིད་མཚོན་
པར་བྱེད་ལ། །དེའི་ཚེ་གྲུ་གསུམ་གྱིས་ཆོས་རྣམས་ཀྱི་ངོ་བོ་དང་རྒྱུ་དང་འབྲས་བུ་གསུམ་རང་བཞིན་གྱིས་
གྲུབ་པས་སྟོང་པའི་སྟོང་ཉིད་དང་མཚན་མེད་དང་སྨོན་མེད་དེ་རྣམ་ཐར་སྒོ་གསུམ་མཚོན་པའི་དོན་ཡིན་པའི་
ཕྱིར་སྟོང་ཉིད་ཀྱི་ལྟ་བ་ཕུ་ཐག་ཆོད་པ་ཅིག་མེད་ན་ཨེ་ཡིག་གི་དོན་མ་ཚང་ངོ༌། །དོན་དེ་ཇི་ལྟར་ན་ཚང་བའི་



{144}
ཚུལ་ནི། །སྤྱོད་བསྡུས་ལས། །དེ་ལྟར་ན་སེམས་ཅན་དགེ་བའི་བཤེས་གཉེན་དང་བྲལ་བས་རང་གི་སེམས་
ཇི་ལྟ་བ་ཉིད་ཡོངས་སུ་ཤེས་པ་མ་རྟོགས་པར་ངར་འཛིན་པ་དང་ང་ཡིར་འཛིན་པ་དང་གསོ་བ་དང་གསོག་
ལ་བརྟགས་ནས་དགེ་བ་དང་མི་དགེ་བ་ལ་སོགས་པར་བརྟགས་པས་འཁོར་བ་ཐོག་མ་མེད་པ་ནས་སྡུག་བསྔལ་
ཉམས་སུ་མྱོང་བ་ཡིན་ནོ། །ཞེས་པ་ལྟར་སེམས་ཀྱི་དེ་ཁོ་ན་ཉིད་མི་ཤེས་པའི་རྨོངས་པའི་དབང་གིས་མི་བདེན་
པ་ལ་བདེན་པར་ཞེན་པས་བདག་དང་བདག་གིར་བཟུང་བ་ལ་བརྟེན་ནས་འཁོར་བར་འཁོར་བ་དང༌། བདེན་
ཞེན་གྱི་དངོས་འཛིན་ཇི་སྲིད་གནས་པ་དེ་སྲིད་དུ་འཁོར་བ་ལས་མི་གྲོལ་ལོ། །དེའི་ཕྱིར་འཁོར་བའི་རྩ་བ་
བདེན་འཛིན་ཀྱི་བག་ཆགས་ཟད་པར་སྦྱོང་བ་ལ་ཕུང་པོ་དང་རང་བཞིན་མེད་པར་རྟོགས་པའི་སྟོང་ཉིད་རྟོགས་
དགོས་པ་དང་། དེ་ཡང་རིགས་པའི་དབང་ཕྱུག་གིས། །འདི་ཡུལ་སུན་ཕྱུང་མེད་པར་ནི། །དེ་སྤོང་བར་
ནི་ནུས་མ་ཡིན། །ཞེས་པ་ལྟར་བདེན་འཛིན་གྱི་ཡུལ་ལ་སེམས་མི་འཕྲོ་བར་བསྡུས་པ་ཙམ་གྱིས་མི་ཆོག་
པར་བདག་འཛིན་ཀྱིས་ཇི་ལྟར་བཟུང་བའི་ཡུལ་སུན་ཕྱུང་ནས་མེད་པར་རྟོགས་པ་མེད་དུ་མི་རུང་ཡིན་ཞིང་།
དེ་ལ་སྔོན་དུ་བདག་མེད་པའི་ལྟ་བའི་འཚོལ་ལུགས་མགོན་པོ་ཀླུ་སྒྲུབ་ཀྱིས་བཀྲལ་བའི་དབུ་མ་རིགས་ཚོགས་
དྲུག་ལ་སོགས་པ་དབུ་མའི་གཞུང་རྣམས་ནས་འབྱུང་བ་བཞིན་དུ་ལུང་རིགས་ཀྱིས་གཏན་ལ་ཕབ་ནས་བསྒོམ་
པ་ལ་མདོ་སྔགས་གཉིས་ཀྱི་སྐབས་གང་ལའང་ཁྱད་པར་མེད་པ་ཡིན་ཏེ། འཕགས་པ་ལྷས། །ཡུལ་ལ་
བདག་མེད་མཐོང་ན་ནི། །སྲིད་པའི་ས་བོན་འགག་པར་འགྱུར། །ཞེས་དང་། །བྱང་ཆུབ་སེམས་འགྲེལ་
ལས༑ ༑བྱང་ཆུབ་སེམས་དཔའ་གསང་སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱིས་དེ་ལྟར་ཀུན་རྫོབ་ཀྱི་
རྣམ་པ་བྱང་ཆུབ་ཀྱི་སེམས་སྨོན་པའི་རང་བཞིན་ཅན་བསྐྱེད་ནས། དོན་དམ་པའི་བྱང་ཆུབ་ཀྱི་སེམས་བསྒོམས་
པའི་སྟོབས་ཀྱིས་བསྐྱེད་པར་བྱ་བ་ཡིན་ཏེ། དེའི་ཕྱིར་དེའི་རང་བཞིན་བརྗོད་པར་བྱའོ། །ཞེས་སོ། །དེ་
ལྟའི་དེ་ཁོ་ན་ཉིད་རྟོགས་པ་ཡོད་ཀྱང་ཕྱི་དང་ནང་གི་ལུས་ལ་གནད་དུ་སྣུན་པ་ལས་བྱུང་བའི་བདེ་བ་ཆེན་པོ་
ཅིག་མེད་ན་ཝ་ཡིག་གི་དོན་མ་ཚང་བས་སྐབས་འདིའི་བདེ་ཆེན་གྱི་དོན་ཤེས་དགོས་སོ། །འདི་ལ་ཕྱི་ནང་
གཉིས་ཀ་དང་། ཐེག་པ་ཆེ་ཆུང་གཉིས་ཀ་དང༌། མདོ་སྔགས་གཉིས་ཀའི་ཐུན་མོང་བ་སེམས་མི་རྟོག་པར་
འཇོག་པའི་ཏིང་ངེ་འཛིན་ཡུན་རིང་དུ་བསྐྱངས་པ་ལས་སེམས་ཤིན་སྦྱངས་སྐྱེས་པ་ན་དེའི་མཐུས་ལུས་ཤིན་



{145}
སྦྱངས་སྐྱེས་ནས་ལུས་ལ་བདེ་བ་དང་སེམས་ལ་དགའ་བ་ཆེན་པོ་སྐྱེ་བའི་བདེ་བ་དང༌། ཡང་ཕར་ཕྱིན་ཐེག་
པར་བཤད་པའི་རླུང་འབྱུང་རྔུབ་སྒོམ་པ་དང་། རྒྱུད་སྡེ་འོག་མ་གསུམ་ལས་གསུངས་པའི་རླུང་ཕྱིར་རྒྱུ་
བ་བཀག་ནས་ནང་དུ་བཟུང་སྟེ་ལྷའི་རྣལ་འབྱོར་སྒོམ་པའི་སྲོག་རྩོལ་བསྒོམས་པ་ལ་བརྟེན་ནས་ལུས་སེམས་
ལ་སྐྱེས་པའི་བདེ་བ་ཆེན་པོ་སོགས། མདོར་ན་རྒྱུད་སྡེ་འོག་མ་གསུམ་དང་མཚན་ཉིད་ཀྱི་ཐེག་པར་ཏིང་
ངེ་འཛིན་དང་སྟོང་ཉིད་ཀྱི་དོན་ཕྱིན་ཅི་མ་ལོག་པར་བསྒོམས་པའི་འཇིག་རྟེན་དང་འཇིག་རྟེན་ལས་འདས་
པའི་ཟག་བཅས་ཟག་མེད་ཀྱི་བདེ་བ་དང་བདེ་བ་ཆེན་པོ་ཇི་སྙེད་ཅིག་བཤད་མོད་ཀྱང་། །ནང་གི་ལུས་ཀྱི་
རྩའི་འཁོར་ལོའི་གནད་རྣམས་སུ་གནད་དུ་སྣུན་པའི་རླུང་གི་རྣལ་འབྱོར་ལ་བརྟེན་ནས་སྐྱེ་བའི་བདེ་བ་མིན་
པས༑ ༑ བླ་མེད་ཀྱི་ཐེག་པར་བདེ་སྟོང་སྦྱོར་བར་བཤད་པའི་བདེ་བ་གཏན་མིན་ནོ། །དེས་ན་སྐབས་འདིའི་
བདེ་སྟོང་སྦྱོར་བར་གསུངས་པའི་བདེ་བ་ནི་ལྷན་སྐྱེས་ཀྱི་དགའ་བ་ཡིན་ལ། དེ་ཐོག་མར་སྐྱེ་བ་ནི་རོ་རྐྱང་
གི་རླུང་ཨ་བ་དྷ་ཏིའི་ནང་དུ་བཙུད་པའི་དབང་གིས་ལྟེ་བའི་གཏུམ་མོ་སྦྱར་བས་སྤྱི་བོའི་བྱང་སེམས་བཞུས་
པ་ལས་སྐྱེད་པའི་བདེ་བ་ཡིན་པས་འདི་ལ་དམིགས་པ་མེད་པའི་སྙིང་རྗེ་ཞེས་ཀྱང་གསུངས་ཏེ། མན་ངག་
སྙེ་མ་ལས། ཐབས་ནི་དམིགས་པ་མེད་པའི་སྙིང་རྗེ་ཆེན་པོ་འགྲོ་བའི་དོན་བྱེད་པ་ལྷན་ཅིག་སྐྱེས་པའི་བདེ་
བ་ཆེན་པོའི་རང་བཞིན་ནོ། །ཞེས་སོ། །ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་གཉིས་ཡོད་ཀྱང་།
སྟོང་ཉིད་ཀྱི་ལྟ་བ་ཞུ་བདེའི་ངོ་བོར་སྐྱེད་པ་དང་། སྟོང་ཉིད་ཡུལ་དང་བདེ་ཆེན་ཡུལ་ཅན་དུ་བྱས་ནས་དེས་
དེ་ཕྱིན་ཅི་མ་ལོག་པར་ངེས་པའི་བདེ་སྟོང་སྦྱོར་མི་ཤེས་ན་ཐིག་ལེའི་དོན་མ་ཚང་བ་ཡིན་པས་བདེ་སྟོང་སྦྱར་
བར་བྱའོ། །དེ་ཡང་བདེ་བ་དང་དེའི་ཆོས་ཉིད་ངོ་བོ་དབྱེར་མེད་ནི་ཆོས་ཅན་གྲུབ་ཙམ་ནས་རང་གི་སྟོང་
ཉིད་དང་ངོ་བོ་དབྱེར་མེད་དུ་གྲུབ་ཟིན་པས་དེ་རྣལ་འབྱོར་དབྱེར་མེད་དུ་བྱ་མི་དགོས་ཤིང༌། །དེ་བཞིན་
དུ་སྟོང་ཉིད་རྟོགས་པའི་བློ་གཞན་ཞིག་ལ་བདེ་བས་རྒྱས་འདེབས་པ་དང༌། བདེ་བ་བསྐྱེད་པའི་འོག་ཏུ་སྟོང་
ཉིད་ཀྱི་ལྟ་བ་གཞན་ཞིག་གིས་རྒྱས་འདེབས་པ་ཡང་མིན་ཏེ། དེ་ལ་ནི་དཔེར་ན་སྦྱིན་སོགས་བདག་མེད་པའི་
ལྟ་བས་ཟིན་ཡང་སྦྱིན་སོགས་དེ་ཉིད་ལྟ་བ་དེའི་ངོ་བོར་མི་སྐྱེ་བ་ལྟར། །སྟོང་ཉིད་རྟོགས་པ་དང་བདེ་བ་གཉིས་
ཕན་ཚུན་གཅིག་ལ་གཅིག་གི་ངོ་བོར་མ་སོང་བའི་ཕྱིར་རོ། །འོ་ན་ཇི་ལྟར་བྱེད་སྙམ་ན། ཁ་སྦྱོར་ལས།



{146}
སྤྲོས་པ་མེད་པའི་རང་བཞིན་ཉིད། །ཤེས་རབ་ཅེས་ནི་རབ་ཏུ་གྲགས། །ཡིག་བཞིན་ནོར་ལྟར་མ་ལུས་
་པའི༑ ༑སེམས་ཅན་དོན་བྱེད་སྙིང་རྗེ་ཉིད། །དམིགས་མེད་གནས་སུ་ཤེས་རབ་དང་། །དམིགས་མེད་
སྙིང་རྗེ་ཆེན་པོ་ཉིད། །བློ་དང་ལྷན་ཅིག་གཅིག་གྱུར་པ། །ནམ་མཁར་ནམ་མཁའ་ཇི་ལྟ་འོ། །ཞེས་པ་
ལྟར༑ ༑གཟུགས་དང་སེམས་སོ་སོར་ཕྱེ་ནས་བརྟག་པས་རང་བཞིན་མེད་པར་ངེས་པ་ཤེས་རབ་དང་། ཐབས་
གང་ལས་འགྲོ་བའི་དོན་འབྱུང་བའི་ཆགས་པ་ཆེན་པོ་ལྷན་ཅིག་སྐྱེས་པའི་བདེ་བ་ཆེན་པོ་སྙིང་རྗེ་གཉིས་ཆུ་
དང་འོ་མ་འདྲེས་པ་བཞིན། །ཡུལ་ཅན་ཤེས་པ་ལྷན་ཅིག་སྐྱེས་པའི་བདེ་བའི་ངོ་བོར་སྐྱེས་པ་དེས། །ཡུལ་
སྟོང་ཉིད་དོན་ཕྱིན་ཅི་མ་ལོག་པར་རྟོགས་པའི་ཡུལ་ཡུལ་ཅན་དུ་སྦྱོར་བ་ཉིད་བདེ་སྟོང་དབྱེར་མེད་དུ་སྦྱོར་
བ་སྟེ། །སྟོང་ཉིད་རྟོགས་པའི་བློ་དང་ལྷན་སྐྱེས་ཀྱི་བདེ་ཆེན་གཉིས་ངོ་བོ་ཐ་མི་དད་ཀྱི་གྲུབ་སྡེ་གཅིག་ཏུ་སྐྱེས་་
པའོ༑ ༑དེ་ཡང་དོན་གྱི་ལྷན་སྐྱེས་ཐོབ་པ་ནས་ཡུལ་ཡུལ་ཅན་ཆུ་དང་འོ་མ་འདྲེས་པ་བཞིན་རོ་གཅིག་ཏུ་
གྱུར་ནས་གཉིས་སྣང་ཕྲ་མོ་ཡང་དག་པ་ཡིན་ལ། །དེ་མ་སྐྱེས་པའི་གོང་དུ་ནི་དེ་ཁོ་ན་ཉིད་མངོན་སུམ་དུ་
མ་རྟོགས་པས་སྟོང་པ་ཉིད་ལ་མོས་པ་ཡིད་བྱེད་ཀྱིས་འཇུག་དགོས་པས་རོ་གཅིག་པར་མོས་པ་ཙམ་མོ། །སྔགས་
དང་ཕར་ཕྱིན་ཐེག་པ་གཉིས་སྟོང་ཉིད་ཀྱི་ལྟ་བ་ལ་མཆོག་དམན་མེད་པས་ངེས་རྒྱའི་དོན་གཅིག་ཡིན་ཡང་
ངེས་བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་སྟོབས་འདྲ་བ་ཡུལ་ཅན་གཞན་གང་གིས་ངེས་
པ་ལ་མེད་པས། སྟོང་པ་ལ་ཁྱད་མེད་ཀྱང་ཐབས་བདེ་ཆེན་ལྷན་སྐྱེས་ཀྱིས་ཁྱད་པར་དུ་འཕགས་པར་གསུངས་
སོ༑ ༑ཚུལ་དེ་རྣམས་ལེགས་པར་ཤེས་ན་ཕར་ཕྱིན་ཐེག་པའི་རིགས་ངེས་བྱང་སེམས་སྲིད་པ་ཐ་མར་འཚང་
རྒྱ་བའི་ཚེ་སྔགས་ལམ་གྱི་སྣོན་པ་གདབ་དགོས་པར་གསུངས་པའི་དགོངས་གཞིའི་དོན་ཡང་ལེགས་པར་རྟོགས་
པར་འགྱུར་བ་ཡིན་ནོ། །ད་ནི་བདེན་གཉིས་དབྱེར་མེད་ཀྱི་སྟོང་པ་དང་སྙིང་རྗེའི་དོན་བཤད་ན། བོད་ཀྱི་
འགྲེལ་བྱེད་མཁན་རྣམས་དང་རྒྱུད་ཀྱི་ཟབ་གནད་འཆད་མཁན་སྔ་རབས་པ་ཕལ་ཆེར་གྱིས་བདེ་སྟོང་དབྱེར་
མེད་བཤད་ཟིན་དེ་ལ་བདེན་གཉིས་ཟུང་འཇུག་ཅེས་ངོ་སྤྲད་ཅིང་འཕགས་ལུགས་ཀྱི་ཟུང་འཇུག་གི་དོན་ཡང་
དེ་ལ་འཆད་པ་ལས་ལྷག་པའི་ལྷག་ཁྱད་བཏོན་པ་མ་བྱུང་བར་སྣང་མོད། །ཡབ་རྗེ་རྒྱལ་བ་གཉིས་པས་མགོན་
པོ་འཇམ་པའི་དབྱངས་ཀྱི་མན་ངག་ལ་བརྟེན། དཔལ་མགོན་ཀླུ་སྒྲུབ་ཞབས་ཀྱི་ལུང་རིགས་ཀྱི་ལམ་སྲོལ་



{147}
དྲི་མ་མེད་པ་ནས་དྲངས་ཏེ་དོན་གྱི་ལྷན་སྐྱེས་ཀྱི་བདེ་སྟོང་དབྱེར་མེད་དེ་ཙམ་ལ་ཟུང་འཇུག་ཏུ་མི་བྱེད་པར་
ཐབས་ཀུན་རྫོབ་བདེན་པ་དང་ཤེས་རབ་དོན་དམ་བདེན་པ་གཉིས་སྦྱོར་བ་ཟུང་འཇུག་ཏུ་གསུངས་པ་ལྟར་བཞེད་
ཅིང་གསལ་བར་མཛད་དོ། །དེ་ཡང་འདུས་པའི་རྒྱུད་ཕྱི་མ་ལས། ཐོག་མ་ཐ་མ་མེད་ཞི་བ། །དངོས་
དང་དངོས་མེད་མི་ཟད་གཙོ། །སྟོང་ཉིད་སྙིང་རྗེ་མི་ཕྱེད་པ། །བྱང་ཆུབ་སེམས་ཞེས་བྱ་བ་ཡིན། །ཞེས་
བྱང་ཆུབ་སེམས་གསུངས་པ་རྣམས་ལ་སྒྲོན་གསལ་གྱིས་རྩ་རྒྱུད་ལེའུ་གཉིས་པའི་བྱང་ཆུབ་ཀྱི་སེམས་བཀྲལ་
བ་ན་འོད་གསལ་དང་ཟུང་འཇུག་གི་མཐར་ཐུག་གི་བྱང་ཆུབ་ཀྱི་སེམས་གཉིས་གསུངས་པའི་སྔ་མ་ནི་དོན་
གྱི་ལྷན་སྐྱེས་དང་ཕྱི་མ་ནི་ཟུང་འཇུག་གི་བྱང་ཆུབ་ཀྱི་སེམས་ཡིན་པས་འདིར་བཤད་པ་ནི་ཕྱི་མ་དེའོ། །དེ་
ལ་སྟོད་ཉིད་ནི་དངོས་མེད་ཅེས་པ་དང༌། སྙིང་རྗེ་ནི་དངོས་དང་ཞེས་པས་སྟོན་ལ། དེ་གཉིས་ཀྱང་ཐབས་
སམ་ཝཾ་དང་ཤེས་རབ་བམ་ཨེ་ཡིག་ཏུ་གསུངས་ཏེ། དེ་ཉིད་ལས། གང་ཞིག་དངོས་མེད་ཤེས་རབ་སྟེ།
ཐབས་ནི་དངོས་པོའི་མཚན་ཉིད་དོ། །ཞེས་ཐབས་ཤེས་སྙོམས་པར་འཇུག་པ་རྣལ་འབྱོར་རམ་ཐིག་ལེའི་
དོན་དུ་གསུངས་སོ། །དོན་གྱི་ལྷན་སྐྱེས་ཀྱི་ཡེ་ཤེས་འདི་ལ་ཡང་དོན་གྱི་འོད་གསལ་རྐྱང་པའི་སྐབས་གཅིག་
དང་༑ ༑ཟུང་འཇུག་གི་སྐབས་ཀྱི་འོད་གསལ་གཉིས་ཡོད་པ་ལས། དང་པོ་ནི་རིམ་ལྔའི་རིམ་པ་བཞི་པར་
བཤད་པའི་མངོན་པར་བྱང་ཆུབ་པའི་རིམ་པའམ་དོན་གྱི་འོད་གསལ་གྱི་རིམ་པ་ཡིན་ལ། འདི་ནི་ཚུལ་བཞིའི་
བཤད་པའི་མཐར་ཐུག་གི་བཤད་པ་གཉིས་ཡོད་པའི་འོད་གསལ་གྱི་མཐར་ཐུག་ཡིན་ཡང་། །དེའི་གོང་ན་
ཟུང་འཇུག་གི་མཐར་ཐུག་ཡོད་པས་ད་དུང་དེར་མ་སླེབ་བོ། །གཉིས་པ་ནི་རིམ་ལྔའི་རིམ་པ་ལྔ་པར་བཤད་
པའི་ཟུང་འཇུག་གི་རིམ་པའི་ཡ་གཅིག་སྟེ། །ཆོས་རྣམས་ཀྱི་ཆོས་ཉིད་རྟག་ཆད་ཀྱི་མཐའ་གཉིས་དང་བྲལ་
བའི་དབུ་མའི་ལམ་དོན་དམ་པའི་བདེན་པ་དེ་ཡིན་ནོ། །དོན་དམ་བདེན་པ་དེའི་ཡ་གཞན་ཀུན་རྫོབ་བདེན་
པ་ནི་གཞན་དང་གཞན་ནས་བཤད་པ་དང་མི་འདྲ་བའི་ཁྱད་པར་ཅན་ཞིག་སྟེ། །དེ་ཡང་རིམ་པ་བཞི་པའི་
དོན་གྱི་འོད་གསལ་གྱི་ཡེ་ཤེས་དང་ངོ་བོ་གཅིག་ཏུ་འཇུག་པ་དེའི་བཞོན་པར་གྱུར་པའི་ཡེ་ཤེས་ཀྱི་རླུང་འོད་
ཟེར་ལྔ་པའི་ཉེར་ལེན་ལས་གྲུབ་པའི་མཚན་དཔེས་བརྒྱན་པའི་ཡོངས་སུ་དག་པའི་སྒྱུ་མའི་སྐུ་ལ་ཀུན་རྫོབ་
བདེན་པ་ཞེས་བླ་མེད་ཀྱི་རྒྱུད་རྣམས་ལས་ཡང་ཡང་གསུངས་པ་དེ་ཡིན་ནོ། །སེམས་དབེན་གྱི་སྟོང་པ་གསུམ་



{148}
གྱི་མཐར་ཡང་རླུང་འོད་ཟེར་ལྔ་པ་ལས་གྲུབ་པའི་མ་དག་པའི་སྒྱུ་མའི་སྐུ་གྲུབ་པ་དེ་ནི་རིམ་ལྔའི་རིམ་པ་གསུམ་
པ་བདག་བྱིན་གྱིས་བརླབ་པའི་རིམ་པ་ཡིན་པས་ཀུན་རྫོབ་བདེན་པ་ཡིན་མོད་ཀྱང་ཟུང་འཇུག་གི་ཡའི་དོན་
མི་ཐོབ་སྟེ། །རིམ་པ་བཞི་པའི་དོན་གྱི་འོད་གསལ་མངོན་དུ་བྱས་པའི་ཚེ་ཤིན་ཏུ་ཕྲ་བའི་རླུང་སེམས་ཀྱི་རྒྱུན་
ཆད་པའམ་དག་པ་མེད་ཀྱང་ཉོན་སྒྲིབ་ཀྱི་བག་ཆགས་དང་བཅས་པའི་ཕྱིར་ཟག་པ་དང་བཅས་པའི་སྐུ་དེ་ནམ་
མཁའ་ལ་འཇའ་ཡལ་བ་ལྟར་དག་པར་གྱུར་པས་རིམ་པ་གསུམ་པའི་སྒྱུ་ལུས་དང་རིམ་པ་བཞི་པའི་དོན་གྱི་
འོད་གསལ་གཉིས་རྟེན་དང་བརྟེན་པའི་ཚུལ་དུ་ཟུང་འཇུག་ཏུ་གནས་པ་མེད་པའི་ཕྱིར་རོ། །དེས་ན་སྔར་
བཤད་པའི་དོན་དམ་པའི་བདེན་པ་འོད་གསལ་གྱི་ཡེ་ཤེས་ནི་ཨེ་ཡིག་དང་། ཀུན་རྫོབ་བདེན་པ་གཞིག་ཏུ་
མེད་པའི་སྒྱུ་མའི་སྐུ་ནི་ཝ་ཡིག་དང་། འོད་གསལ་ཐུགས་དང་སྒྱུ་ལུས་སྐུར་ངོ་བོ་གཅིག་ཏུ་སྦྱོར་བ་ནི་ཐིག་
ལེའི་དོན་ཏེ་ཟུང་འཇུག་གི་མཐར་ཐུག་པ་ཡིན་ཏེ། འདུས་པའི་བཤད་རྒྱུད་ཀྱི་ལྷའི་དབང་པོས་ཞུས་པ་ལས།
ཨེ་ཝཾ་ཡིག་གཉིས་སྒྱུ་མ་ལ། ཐམས་ཅད་མཁྱེན་པ་འདིར་བཞུགས་པས། །དམ་ཆོས་བསྟན་པའི་ཐོག་མར་
ནི༑ ༑ཨེ་ཝཾ་དེ་ཕྱིར་རོཔ་ཏུ་བཤད། །ཞེས་དང་། རིམ་ལྔ་ལས། ཤེས་རབ་སྙིང་རྗེ་གཅིག་པར་ནི། ཤེས་
ནས་གང་ལ་འཇུག་གྱུར་པ། ཟུང་འཇུག་ཅེས་བྱར་བཤད་པ་སྟེ། རིམ་འདི་སངས་རྒྱས་སྤྱོད་ཡུལ་ལོ།
ཞེས་སོ། །སྦས་དོན་གྱི་ཨེ་ཝཾ་བཤད་པའི་སྐབས་སུ་རིམ་པ་གསུམ་པའི་སྐབས་ནས་ཀྱང་སྒྱུ་ལུས་འོག་མ་
དང་སྟོང་པའི་ཡེ་ཤེས་གཉིས་སྦྱོར་བའི་ཨེ་ཝཾ་གྱི་དོན་ཡོད་པས་སྦས་མཐར་གྱི་བཤད་པའི་སྐབས་སོ་སོར་
ཕྱེད་པ་གལ་ཆེ་བའི་ཚུལ་ཡང་གོ་དགོས་སོ། །སྦས་དོན་བཤད་པའི་རྒྱུ་མཚན་ཡང་འབྲས་བུའི་གཟུགས་
སྐུའི་ཉེ་རྒྱུའི་སློབ་པའི་ཟུང་འཇུག་གི་སྐུ་དང༌། དེའི་ཉེ་རྒྱུར་རིམ་པ་གསུམ་པའི་སྒྱུ་མའི་སྐུ་རླུང་ལས་སྒྲུབ་
ཚུལ་བཤད་པས། བླ་མེད་ཀྱི་རྒྱུད་སྡེ་གཞན་ལ་མེད་པའི་འདུས་པའི་ཁྱད་ཆོས་མཆོག་ཏུ་གྱུར་པ་གསལ་
བར་བྱེད་པ་ཡིན་ནོ། །འོ་ན་རྣལ་འབྱོར་བླ་མེད་ཀྱི་རྒྱུད་འདིར་སྒྱུ་མའི་སྐུ་སྒྲུབ་ཚུལ་གདོན་མི་ཟ་བར་བཤད་
དགོས་ན་བདེན་མོད་ཀྱང་དེ་འདྲ་བའི་སྐུ་སྒྲུབ་ཚུལ་ལ་ཡང་དག་པའི་སྒྲུབ་བྱེད་ཅིག་མེད་ན་ཉམས་དགའ་བའི་
བཤད་པ་ཙམ་དུ་ཟད་པས་དེ་ཙམ་མོ་སྙམ་ན། ཤིན་ཏུ་རྟོགས་པར་དཀའ་བའི་གནས་ཀྱི་སྙིང་པོའི་དོན་སྡོམ་
ཙམ་བརྗོད་པར་བྱ་སྟེ། འདི་ལ་ཐོག་མར་གཟུགས་སྐུའི་རྒྱུ་ཐུན་མོང་མ་ཡིན་པའི་སྒོ་ནས་བསྒྲུབ་པ་ནི། ཕ་



{149}
རོལ་ཏུ་ཕྱིན་པ་དང་སྔགས་ཀྱི་ཐེག་པ་ཆེན་པོ་པ་གཉིས་ཀས་ཀྱང་སེམས་ཅན་སྡུག་བསྔལ་གྱིས་མནར་བ་ལ་
མི་བཟོད་པའི་སྙིང་རྗེ་ཆེན་པོས་ཡིད་བསྐྱོད་པའི་མཐུས་དོན་དུ་གཉེར་བྱའི་གཙོ་བོ་གཞན་དོན་ཡིན་ལ། །དེའི་
ཐབས་སུ་རྫོགས་པའི་སངས་རྒྱས་ཐོབ་པར་བྱེད་པ་མེད་མི་རུང་དུ་མཐོང་ནས་འབྲས་བུའི་གོ་འཕང་དོན་
དུ་གཉེར་བའོ། །དེ་ལྟར་ན་སེམས་ཅན་ལ་དངོས་སུ་སྣང་ནས་དེའི་དོན་སྒྲུབ་པ་ནི་སྐུ་གཉིས་ཀྱི་ནང་ནས་
གཟུགས་སྐུ་ཡིན་གྱི་ཆོས་སྐུ་མིན་པས་དོན་དུ་གཉེར་བྱའི་གཙོ་བོ་གཟུགས་སྐུའོ། །དེའི་ཕྱིར་གཟུགས་སྐུ་
སྒྲུབ་བྱེད་ཀྱི་ཐབས་དེའི་རིགས་འདྲའི་རྒྱུ་ཁྱད་པར་ཅན། །ཐེག་པ་གཞན་དང་། རྒྱུད་སྡེ་གཞན་དང་། བསྐྱེད་
རིམ་ལ་མེད་པའི་ཁྱད་ཆོས་བླ་ན་མེད་པ་ཅིག་རྫོགས་རིམ་གྱི་སྐབས་སུ་ངེས་པར་དགོས་སོ། །གཟུགས་སྐུ་
དེ་རྒྱུ་མེད་དང་མི་མཐུན་པའི་རྒྱུ་ལས་མི་འབྱུང་ཞིང༌། དེ་རང་གི་རིགས་འདྲ་སྔ་མ་ལ་བརྟེན་ནས་བསྒྲུབ་
པ་ཡིན་ནོ། །དེ་ལ་ཕར་ཕྱིན་ཐེག་པར་གཟུགས་སྐུའི་རྒྱུར་ཕྱིར་བསོད་ནམས་ཀྱི་ཚོགས་དང་ཁྱད་པར་དུ་
མཚན་དཔེ་སོགས་ཀྱི་རྒྱུར་བླ་མ་བསུ་སྐྱེལ་ལ་སོགས་པ་ཚོར་བས་མང་པོར་ཚོགས་བསགས་པས་ས་ཐོབ་
ནས་འབྲས་བུ་མཚན་དཔེ་དང་རྗེས་སུ་མཐུན་པའི་ལུས་ཐོབ་པ་དེ་ས་གོང་མ་གོང་མར་ཇེ་བཟང་དུ་སོང་ནས་
སྲིད་པ་ཐ་མ་པའི་དུས་སུ་སློབ་པའི་མཚན་དཔེ་མཐར་ཐུག་པ་ཐོབ་པ་དེ་ཡང་། མ་རིག་བག་ཆགས་ཀྱི་ས་
དང་ཟག་མེད་ཀྱི་ལས་ལ་བརྟེན་ནས་བླངས་པ་ཡིན་པས། མ་རིག་བག་ཆགས་ཀྱི་ས་ཤེས་སྒྲིབ་ཡིན་ལ་དེས་
བསྐྱེད་པའི་ལུས་དང་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་གཉིས་ངོ་བོ་གཅིག་ཏུ་འོང་དོན་མེད་པས།
དེའི་སློབ་པའི་མཚན་དཔེ་མཐར་ཐུག་དང་རྒྱུན་མཐའི་འོད་གསལ་གཞི་གཅིག་ཏུ་ཚོགས་པ་དེ། །འབྲས་
དུས་ཀྱི་སྐུ་གཉིས་ངོ་བོ་དབྱེར་མེད་དུ་ཚོགས་པའི་རིགས་འདྲའི་རྒྱུའི་གཙོ་བོར་མི་རུང་ངོ༌། རྒྱུད་སྡེ་འོག་
མ་གསུམ་གྱི་ལྷའི་རྣལ་འབྱོར་དེ་ཡང་ལྷ་བསྒོམ་པའི་ཀུན་སློང་ཡོད་མེད་ཀྱི་རྗེས་སུ་འགྲོ་ལྡོག་བྱེད་པས་དུས་
ཤིན་ཏུ་རིང་བའི་གཟུགས་སྐུའི་རྒྱུ་ཙམ་ཡིན་གྱི་དེའི་རིགས་འདྲ་རྒྱུའི་གཙོ་བོ་མིན་ནོ། །རྣལ་འབྱོར་བླ་མེད་
ཀྱི་རིམ་པ་དང་པོའི་ལྷའི་རྣལ་འབྱོར་རྣམས་ཀྱང་རྫོགས་རིམ་གྱི་རྟོགས་པ་སྐྱེ་བའི་དགེ་རྩ་སྨིན་བྱེད་ཙམ་ཡིན་
གྱི་གཟུགས་སྐུའི་རིགས་འདྲའི་རྒྱུའི་གཙོ་བོར་མི་འགྲོའོ། །བླ་མེད་ཀྱི་གདུལ་བྱ་རིན་པོ་ཆེ་ལྟ་བུའི་གང་ཟག་
ལ་དང་པོ་རང་ནས་མཚན་དཔེ་རང་ཆས་སུ་ཡོད་པ་དང་། སངས་རྒྱས་པ་དང་དུས་མཉམ་དུ་མཚན་དཔེ་



{is0}
གློ་བུར་དུ་འབྱུང་བར་ཡང་མི་འདོད་ཅིང་། རྣམ་སྨིན་གྱི་ལུས་རགས་པ་འདི་ལྷའི་རྣལ་འབྱོར་བསྒོམས་
པས་མཚན་དཔེས་བརྒྱན་པའི་ལུས་སུ་བསྐྱེད་པ་ཡང་མིན་ནོ། །དེས་ན་རྫོགས་རིམ་པའི་ལྷའི་རྣལ་འབྱོར་
སྤྱིར་གཟུགས་སྐུའི་རྒྱུ་བྱེད་པ་ཅིག་དང་ཁྱད་པར་དུ་སློབ་ལམ་གྱི་རྫོག་རིམ་གྱི་མཐར་འབྲས་བུའི་གཟུགས་
སྐུའི་ཉེར་ལེན་བྱེད་པའི་མཚན་དཔེའི་རིགས་འདྲའི་རྒྱུ་ཁྱད་པར་ཅན་ཞིག་དགོས་ཏེ། དགོངས་པ་ལུས་
སྟོན་ལས། སྙིང་པོར་གྱུར་པ་རང་སྲོག་ལས། ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གི་ཁམས་
གསུམ་པ། ཞེས་པ་ལྟར། གཞི་དུས་ཀྱི་སེམས་ཅན་གྱི་ལུས་ལ་གནས་སྐབས་པ་རགས་པའི་ལུས་གཅིག་
དང་༑ ༑་རླུང་སེམས་ཙམ་ལས་གྲུབ་པའི་གཉུག་མའི་ལུས་གཉིས་ཡོད་པ་ལས། གཉུག་མའི་ལུས་དེས་
གཞི་དུས་སུ་འཁོར་བའི་རྒྱུ་བྱེད་པ་དང་ལམ་དུས་སུ་གཟུགས་སྐུའི་རྒྱུ་བྱེད་པ་ཡིན་ཞིང་། གཉུག་མ་ལྷན་
ཅིག་སྐྱེས་པའི་སེམས་དེ་ཡེ་ཤེས་ཆོས་སྐུའི་ཉེར་ལེན་དུ་འདོད་པ་བཞིན་རླུང་སེམས་ཙམ་ལས་གྲུབ་པའི་གཞུག་
མའི་ལུས་དེ་གཟུགས་སྐུའི་ཉེར་ལེན་དུ་འདོད་དགོས་ཏེ། དེ་གཉིས་སྐུ་གཉིས་ཀྱི་རྒྱུ་བྱེད་ན་བྱེད་མཉམ་དང་
འཇོག་ན་འཇོག་མཉམ་ཡིན་པའི་ཕྱིར་རོ། །དེ་ལྟ་བས་ན་གཟུགས་སྐུའི་ཉེར་ལེན་ཀྱང་རླུང་ལས་གཞན་
དུ་འཐད་པ་མིན་པའི་ཕྱིར་རླུང་ལས་བསྒྲུབས་པའི་སྒྱུ་མའི་སྐུ་དེ་ཉིད་གཟུགས་སྐུའི་རིགས་འདྲའི་རྒྱུ་གཙོ་
བོ་ཡིན་ནོ། །སྦྱང་གཞིའི་གནད་ཐུན་མོང་མ་ཡིན་པའི་སྒོ་ནས་བསྒྲུབ་པ་ནི། བླ་མེད་ཀྱི་རྒྱུད་རྣམས་ནས་
རྟེན་དང་བརྟེན་པ་གཉིས་གསར་དུ་འཆགས་པའི་རིམ་པ་ཅིག་སྟོན་ལ། དེའི་སྣོད་ཆགས་པའི་རིམ་པ་ནི་
གཞི་དུས་ཀྱི་སྣོད་ཀྱི་འཇིག་རྟེན་འཇིག་ཆགས་ཀྱི་རིམ་པ་དང་བསྟུན་ནས་བྱེད་པར་འདོད་པ་བཞིན་བཅུད་
ཀྱི་ལྷ་སྐྱེད་པ་སོགས་ཀྱི་རིམ་པ་ཡང་གཞི་དུས་ཀྱི་སེམས་ཅན་སྐྱེ་བ་དང་འཆི་བ་དང་བར་དོའི་རིམ་པ་བཞིན་
དུ་བྱ་དགོས་ཤིང༌། །དེ་ཡང་བསྐྱེད་རིམ་གྱི་སྐབས་ཀྱི་ལམ་འཁྱེར་རྣམ་གསུམ་བསྒོམ་པ་ཙམ་ལ་མི་བྱ་བར་
རྫོགས་རིམ་གྱི་སྐབས་སུ་སྐྱེ་ཤི་བར་དོ་གསུམ་དངོས་སུ་འབྱུང་བ་འགོག་ནུས་པའི་ཐབས་ཁྱད་པར་ཅན་ཞིག་
བསྒོམ་དགོས་སོ། །དེའི་ཚེ་སེམས་དབེན་དཔེའི་འོད་གསལ་མངོན་དུ་བྱེད་པ་འཆི་བའི་རིམ་པ་ཇི་ལྟ་བ་བཞིན་
བྱས་པའི་མཐར་ཕུང་པོ་རགས་པ་རྙིང་པ་ཤ་རུས་གདོས་བཅས་ཀྱི་ལུས་ལས་ལོགས་སུ་ཕྱེ་ནས། རླུང་སེམས་
ཙམ་ལས་བར་དོ་གྲུབ་པའི་རིམ་པ་བཞིན་དུ་འོད་གསལ་གྱི་མཐར་རླུང་སེམས་ཙམ་ལས་མ་དག་པའི་སྒྱུ་མའི་



{151}
སྐུ་གྲུབ་པ་ཡིན་ཏེ། དེ་ནི་ཐ་མལ་པ་ལ་འཁོར་བའི་རྒྱུར་འགྱུར་བའི་སྐྱེ་ཤི་བར་དོ་གསུམ་པོ་རྣལ་འབྱོར་པས་
ལམ་ཉམས་སུ་བླངས་པ་ལ་བརྟེན་ནས་ལམ་དུས་ཀྱི་སྐུ་གསུམ་དུ་འགྱུར་བར་བྱེད་ཅིང་། ཁྱད་པར་ཐ་མལ་
པ་ལ་བར་དོར་འགྱུར་རུང་གི་ལུས་དེ་རྣལ་འབྱོར་པ་ལ་སྒྱུ་མའི་སྐུར་གྱུར་ནས་གཟུགས་སྐུའི་རིགས་འདྲའི་
རྒྱུའི་གཙོ་བོར་བྱེད་པ་ཡིན་ཏེ། རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད། ལོངས་སྤྱོད་རྫོགས་པའི་སྐུ་
ཡང་དེ། དེ་ཉིད་དྲི་ཟའི་སེམས་ཅན་འགྱུར། །རྡོ་རྗེའི་སྐུ་ཡང་དེ་ཉིད་དོ། །ཞེས་གསུངས་སོ། །ལྷ་སྐྱེད་
ཚུལ་གྱི་གནད་ལ་བརྟེན་ཏེ་བསྒྲུབ་པ་ནི། བྱ་རྒྱུད་ནས་བརྩམས་ཏེ་རྒྱུད་སྡེ་བཞི་ཀར་ལྷའི་སྐྱེད་ཆོག་བྱེད་པ་
ན༑ ཐོག་མར་དོན་དམ་པའི་ལྷ་སོགས་སྟོང་ཉིད་བསྒོམས་པའི་མཐར་ལྷའི་སྐུར་ལྡང་བ་རེ་བཤད་འདུག་
པ་འདི་ལ་བརྟགས་ན་རྫོགས་རིམ་གྱི་ལམ་མཐོན་པོར་སོང་བའི་སྐབས་ཤིག་ན་མོས་མནོ་ཙམ་གྱིས་དེ་ལྟར་
བྱེད་པ་མིན་པར་སྟོང་པར་ཞུགས་པའི་མཐར་རྣལ་འབྱོར་པ་དེ་ལྷའི་སྐུར་དངོས་གནས་ལ་ལྡང་བ་ཅིག་དགོས་
ལ༑ ༑དེ་ཡང་དཔེ་དང་དོན་གྱི་འོད་གསལ་གྱི་མཐར་མ་དག་པའི་སྒྱུ་མའི་སྐུར་ལྡང་ཚུལ་ཤེས་ན་འབྱུང་
བར་སྣང་ལ། དེ་ལྟར་མིན་ན་མི་འདུག་པའི་གནད་ཀྱིས་ཀྱང་འཆི་རིམ་བཞིན་དུ་འོད་གསལ་དུ་ཞུགས་པའི་
མཐར་བར་དོ་བཞིན་དུ་རླུང་སེམས་ལས་གྲུབ་པའི་ལྷའི་སྐུ་དངོས་གནས་པ་ཅིག་སྒྲུབ་དགོས་པ་ཡིན་ནོ། །འདི་
ནི་སྤྱོད་བསྡུས་ལས་བསྐྱེད་རིམ་ནས་བརྩམས་ཏེ་ལུས་དབེན་ངག་དབེན་སེམས་དབེན་གྱི་བར་ལ་ཡང་ལྷའི་
སྐུ་མི་སྣང་བས་ཡེ་ཤེས་ཀྱི་སྐུ་ཇི་ལྟར་སྐྱེད་དྲིས་པའི་ལན་དུ། རླུང་མེད་པའི་སེམས་རྐྱང་པ་ཡིན་ན་དེ་ལས་
ཞལ་ཕྱག་སོགས་དང་ལྡན་པའི་ལྷའི་སྐུ་མི་འགྲུབ་ཀྱང༌། སྒྱུ་ལུས་གྲུབ་པའི་ཐུགས་ཀྱི་ཉེར་ལེན་གྱི་རྒྱུ་ནི་སེམས་
སྔ་མ་དང་ལྷན་ཅིག་བྱེད་རྐྱེན་ནི་རླུང་ཡིན་ལ། དེའི་སྐུའི་ཉེར་ལེན་ནི་རླུང་དང་ལྷན་ཅིག་བྱེད་རྐྱེན་ནི་སེམས་
ཡིན་པས་འོད་ཟེར་ལྔ་པའི་རླུང་དང་སེམས་གཉིས་ངོ་བོ་གཅིག་ཏུ་ཡོད་པས་ལྷའི་གཟུགས་ཀྱི་སྐུ་སྒྱུ་ལུས་འགྲུབ་
པར་གསུངས་པའི་དོན་ཡིན་ནོ། །ཐབས་ཤེས་ངོ་བོ་དབྱེར་མེད་ཀྱི་གནད་ལ་བརྟེན་ནས་བསྒྲུབ་པ་ནི། ཕར་
ཕྱིན་ཐེག་པར་ས་བརྒྱད་པར་ཉོན་མོངས་ས་བོན་དང་བཅས་པ་ཟད་པའི་ཚེ། དེ་ཁོ་ན་ཉིད་ཀྱི་དོན་ལ་མཉམ་
པར་བཞག་པའི་དོན་དམ་པའི་བཟོད་པ་ཉིད་ཁོ་ན་སྒོམ་པ་ན། རྒྱལ་བ་རྣམས་ཀྱིས་དེ་ལས་བསླང་ནས་ངེད་
ཀྱི་སྐུ་དང་ཡེ་ཤེས་དང་ཞིང་ཚད་མེད་པ་ལ་སོགས་པ་ཁྱེད་ལ་མེད་པས་དེ་རྣམས་སྒྲུབ་པའི་བརྩོན་འགྲུས་རྩོམས་



{152}
ཤིག་བཟོད་པའི་སྒོ་འདི་ཡང་མ་འདོར་ཅིག །ཅེས་མཉམ་གཞག་ཏུ་མི་རྟོག་ཡེ་ཤེས་ཁོ་ན་སྒོམ་པར་མི་བྱེད་
པར་རྗེས་ཐོབ་ཏུ་གཟུགས་སྐུའི་རྒྱུའི་བསོད་ནམས་ཀྱི་ཚོགས་གསོག་པ་ལ་བསྐུལ་དགོས་ཤིང་། བླ་མེད་ཀྱི་
སྐབས་འདིར་བསྐྱེད་རིམ་ལེགས་པར་མཐར་ཕྱིན་ནས་རྫོགས་རིམ་ལ་བསླབས་པས་ལམ་མཐོན་པོར་སླེབས་
པ་ན། ལམ་ལ་བོགས་འབྱིན་པའི་སྤྲོས་བཅས་ཀྱི་སྤྱོད་པ་ལ་སོགས་པ་རྟོག་པས་བྱ་དགོས་པ་རྣམས་ཚུལ་
དང་མཐུན་པར་བྱེད་ཅིང་། རྗེས་ཐོབ་ཏུ་ཆོས་ཐམས་ཅད་རང་བཞིན་མེད་པར་དཔྱོད་པ་ལ་སོགས་པ་མ་
གཏོགས་པར་མཆོད་རྟེན་བྱེད་པ་དང་གླེགས་བམ་ཀློག་པ་དང་མཎྜལ་འབུལ་བ་སོགས་འདུ་བྱས་བསོད་ནམས་
ཀྱི་ཚོགས་གསོག་པ་རྗེས་ཐོབ་ཏུ་བྱེད་པ། ཕར་ཕྱིན་ཐེག་པ་དང་རྒྱུད་སྡེ་འོག་མ་ནས་གསུངས་པ་རྣམས་
བྱེད་པ་བཀག་སྟེ། གསང་བ་གྲུབ་པ་ལས། ཤིང་རྡོ་ས་ཡི་རང་བཞིན་གྱི། །ལྷ་རྣམས་ལ་ཡང་ཕྱག་མི་བྱ་
ལུས་ཉིད་ལ་ནི་མཆོད་པར་བྱ། །བླ་མར་གུས་པས་ཕྱག་བྱའོ། །ས་རྡོའི་རང་བཞིན་མཆོད་རྟེན་དང་། གླེགས་
བམ་ལ་སོགས་མི་བྱ་ཞིང༌། །རྨི་ལམ་དུ་ཡང་དཀྱིལ་འཁོར་སོགས། །ལག་པའི་ཕྱག་རྒྱ་ཡང་མི་བྱ། །ཐེག་
པ་གསུམ་ལ་ཞུགས་རྣམས་ལ། །ཕྱག་ལ་སོགས་པ་མི་བྱའོ། །ཞེས་གསུངས་ཤིང་། ཁྱད་པར་ཤིན་ཏུ་
སྤྲོས་མེད་ཀྱི་སྤྱོད་པའི་སྐབས་སུ་ཉལ་བ་དང་ཟ་བ་དང་བཤང་གཅི་དོར་བའི་སྐབས་ཙམ་མ་གཏོགས་པར་
སྤྲོས་པ་གཞན་ཐམས་ཅད་དོར་ནས་འོད་གསལ་དུ་འཇུག་པའི་རིམ་པས་འོད་གསལ་ཉིད་སྒོམ་པར་བཤད་
པའི་ཚུལ་དེ་གཉིས་ལ་ལེགས་པར་བརྟགས་ན། ཕར་ཕྱིན་ཐེག་པའི་དག་སའི་སྐབས་ཀྱི་མཉམ་གཞག་གི་
མི་རྟོག་ཡེ་ཤེས་ལ་ཡང་གཟུགས་སྐུའི་ལྷན་ཅིག་བྱེད་རྐྱེན་ཙམ་ཡོད་ཀྱང་ཉེར་ལེན་གྱི་རྒྱུ་མ་ཚང་བའི་དབང་
གིས་བསོད་ནམས་ཀྱི་ཚོགས་གསོག་པ་ལ་བསྐུལ་དགོས་བྱུང་ཞིང་། བླ་མེད་ནས་བཤད་པའི་ལྷན་སྐྱེས་ཀྱི་
དགའ་བ་དང་སྟོང་པ་བཞི་པ་འོད་གསལ་སྒོམ་པའི་སྟེང་ནས་སྐུ་གཉིས་ཀྱི་རིགས་འདྲའི་རྒྱུ་ཐུན་མོང་མ་ཡིན་
པ་ཡོད་ཅིང་ཁྱད་པར་གཟུགས་སྐུའི་ཉེར་ལེན་གྱི་རྒྱུ་ཡོད་པའི་དབང་གིས། རྗེས་ཐོབ་ཏུ་བསོད་ནམས་ཀྱི་
ཚོགས་གསོག་པ་ལ་ལྟོས་མི་དགོས་པར་མཉམ་གཞག་ཆིག་དྲིལ་དུ་བསྐྱངས་པས་ཆོག་པར་གསུངས་པའོ། །
ཚུལ་དེས་ན་ལྷན་སྐྱེས་ཀྱི་དགའ་བའམ་འོད་གསལ་གྱི་ཡེ་ཤེས་དེ་ཡེ་ཤེས་ཆོས་སྐུའི་ཉེར་ལེན་ཡིན་པ་གོ་སླ་
ལ༑ ༑གཟུགས་སྐུའི་ཉེར་ལེན་དུ་འགྲོ་ཚུལ་ནི། སྟོང་པའི་ཡེ་ཤེས་དང་ངོ་བོ་གཅིག་ཏུ་ཞུགས་པའི་རླུང་



{i53}
འོད་ཟེར་ལྔ་པ་ལས་སྒྱུ་མའི་སྐུ་གྲུབ་པ་དེ་ཡིན་པར་ངེས་ན་སྐུ་གཉིས་ཀྱི་ཉེར་ལེན་གྱི་དབང་དུ་བྱས་པའི་ཐབས་
ཤེས་ངོ་བོ་དབྱེར་མེད་ལ་གོ་བ་གཏིང་ཚུགས་པར་ཡང་ལོང་ནུས་ཀྱི་གཞན་དུ་ན་ཤིན་ཏུ་དཀའ་བའི་གནས་
སུ་འགྱུར་རོ། ད་ནི་དེ་སྐྱེད་པ་ལ་རྟོགས་ཀྱི་ཨེ་ཝཾ་གྱི་སྒོ་ནས་ལུས་ལ་གནད་དུ་སྣུན་དགོས་པར་བསྟན་པའི་
དོན་བཤད་ན། དེ་ལ་ཐོག་མར་བདེ་སྟོང་དབྱེར་མེད་ཀྱི་ལྷན་སྐྱེས་སྐྱེད་པ་ལ་ལུས་པ་གནད་དུ་བསྣུན་དགོས་
པའི་ཚུལ་ལ་བདེན་འཛིན་གྱིས་གཟུང་བའི་ཞེན་ཡུལ་རིགས་པས་བཀག་པས་བདག་མེད་པའི་དོན་རྙེད་པའི་
དགག་བྱ་དབུ་མ་ཐལ་འགྱུར་པས་བཤད་པ་དེ་ལས་རགས་སུ་བཏང་ནས་ལྟ་བ་འཚོལ་ན་ནི་བདེན་འཛིན་གྱི་
དམིགས་གཏད་ཕྲ་མོ་མི་ཁེགས་ལ། དེ་ལས་ཕྲ་རུ་བཏང་ནས་འགོག་ན་ནི་དོན་དེ་ལ་རྟེན་འབྲེལ་གྱི་ངེས་
པ་ཚད་མའི་སྟོབས་ཀྱིས་དྲངས་མེད་པས་ཆད་སྟོང་དུ་འགྱུར་བ་དེའི་ཕྱིར། ཕར་ཕྱིན་དང་སྔགས་ཀྱི་ཐེག་
ཆེན་གཉིས་ཀར་བསྒོམ་བྱའི་སྟོང་ཉིད་ལ་ཁྱད་པར་མེད་ཀྱང་སྒོམ་བྱེད་ཀྱི་བློ་ལ་ཁྱད་པར་ཆེན་པོ་ཡོད་དེ།
ཕར་ཕྱིན་ཐེག་པའི་སྐབས་སུ་ཡིད་ཤེས་རིགས་པས་སྟོང་ཉིད་ཀྱི་དོན་བསྒོམ་པར་བྱ་བ་ཡིན་ཞིང་། རྒྱུད་
སྡེ་འོག་མ་གསུམ་གྱི་སྐབས་སུ་ལས་ཀྱི་ཕྱག་རྒྱ་དངོས་སུ་ལྟ་ཞོག །དེ་ལ་དམིགས་ནས་རྒོད་པ་དང་ལྟ་བ་
སོགས་ཀྱང་ཆགས་སེམས་ཀྱིས་བྱས་པར་མ་གསུངས་ལ། རང་དང་མཉམ་པར་སྦྱོར་བ་མིན་པའི་ལྷ་མོ་
ལ་དམིགས་ནས་ལྟ་བ་དང་རྒོད་པ་དང་ལག་པ་འཛིན་པར་བྱེད་པར་བཤད་པས། རྒྱུད་དེ་དག་ལ་ལྟ་བའི་
རྒྱུད་སོགས་ཀྱི་ཐ་སྙད་མཛད་དོ། །རྒྱུད་དེ་རྣམས་སུ་ལས་རྒྱུ་དང་སྦྱར་ནས་བདེ་ཆེན་འདྲེན་པའི་ཐབས་
མ་གསུངས་པས་ན་ཡེ་ཤེས་ཀྱི་ཕྱག་རྒྱུ་དང་མཉམ་པར་སྦྱོར་བ་ཡང་མི་སྟོན་ལ་ནང་གི་རྩ་རླུང་ཐིག་ལེ་བསྒོམས་
ནས་བྱང་སེམས་ཞུ་བའི་བདེ་བ་འདྲེན་པའི་ཐབས་ཀྱང་སྟོན་པར་མི་མཛད་དོ། །རྣལ་འབྱོར་བླ་མེད་ལས་
ནི་ལས་རྒྱ་དང་ཡེ་རྒྱའི་ལྷ་མོ་གཉིས་ཀ་དང་མཉམ་པར་སྦྱོར་བའི་ཐབས་གསུངས་པས་རྒྱུད་དེ་ལ་གཉིས་སྦྱོར་
གྱི་རྒྱུད་ཅེས་ཐ་སྙད་མཛད་ཅིང་། ལས་དང་ཡེ་ཤེས་ཀྱི་ཕྱག་རྒྱ་གཉིས་གསུངས་པར་མ་ཟད་ནང་གི་ལུས་
ཀྱི་རྩ་རླུང་ཐིག་ལེ་སོགས་ལ་གནད་དུ་སྙན་པའི་ཐབས་ཀྱང་གསུངས་སོ། །དེས་ན་སྟོང་ཉིད་ངེས་པའི་ཡུལ་
ཅན་ཁྱད་པར་ཅན་ལྷན་སྐྱེས་ཀྱི་དགའ་བ་སྔར་མ་སྐྱེས་པ་སྐྱེད་པ་དང་སྐྱེས་ཟིན་གནས་པ་དང་འཕེལ་བའི་
ཆེད་དུ། ཕྱི་ནང་གི་ཐབས་གཉིས་ཀྱི་རོ་རྐྱང་གི་རླུང་དྷུ་ཏིར་བཙུད་ནས་དེར་ཐིམ་པའི་དབང་གིས་གཏུམ་



{154}
མོ་འབར་བས་བྱང་སེམས་བཞུས་པའི་བདེ་བ་ཆེན་པོས་སྟོང་པའི་དོན་ངེས་ནས་སྒོམ་པའི་ལྷན་སྐྱེས་ཀྱིས།
སྒྲིབ་པའི་བག་ཆགས་སྦྱོང་མྱུར་བའི་ནུས་པ་འདྲ་བ་ཡུལ་ཅན་གཞན་གང་ལའང་མེད་པས་ན་ངེས་པར་དུ་
ཡུལ་ཅན་ལྷན་སྐྱེས་ཀྱི་བདེ་བ་དེ་བསྐྱེད་དགོས་སོ། །དེ་ཡང་ལུས་ལ་གནད་དུ་བསྣུན་པ་མེད་ན་མི་སྐྱེ་བར་
དགོངས་ནས་ལུས་ལ་གནད་དུ་བསྣན་པའི་ཐབས་གཉིས་གསུངས་ཏེ། རིག་མའི་ཕྱག་རྒྱའི་ཐབས་ནི། མན་
ངག་སྙེ་མ་ལས། ཤེས་རབ་དང་བཅས་པའི་ཐབས་དག་སྙོམས་པར་འཇུག་པས། ལ་ལ་ནཱ་དང་ར་ས་
ནཱའི་རླུང་དག་ཨ་བ་དྷཱ་ཏཱིར་འཇུག་པ་ན་གཏུམ་མོ་འབར་རོ། །དེ་ཡང་ཕུང་པོ་ལ་སོགས་པ་སྲེག་ཅིང་ཟླ་བ་
འཇུ་བར་བྱེད་དོ། །ཞེས་ལས་རྒྱ་དང་སྙོམས་པར་ཞུགས་པ་ལས་རླུང་དྷུ་ཏིར་ཐིམ་པས་གཏུམ་མོ་སྦྱར་
བས་བྱང་སེམས་འཇུ་བ་ལ་བརྟེན་ནས་དགའ་བཞི་འདྲེན་ཅིང༌། ཐབས་དེ་ནི་ཕྱིའི་སྲོག་རྩོལ་ཡིན་པས་བླ་
མེད་ཀྱི་རྒྱུད་ནས་སྲོག་རྩོལ་གྱི་ལམ་གང་བཤད་ཐམས་ཅད་ཐབས་འདིས་རླུང་དྷུ་ཏིར་སྡུད་པའི་རྒྱུ་མཚན་
གྱི་གནད་ལེགས་པར་རྟོགས་པ་གལ་ཆེ་ཞིང་དཀའ་ས་ཡང་འདི་ཡིན་ནོ། །དེ་ལས་ལས་རྒྱ་ལ་བརྟེན་ནས་
ཇི་ལྟར་འབྱུང་བའི་གཟུགས་བརྙན་ཕལ་མོ་ཆེ་ཡེ་རྒྱ་ཤིན་ཏུ་གསལ་ཞིང་བརྟན་ན་དེ་ལ་བརྟེན་ནས་ཀྱང་འབྱུང་
བས༑ ༑འདི་ནི་འདུས་པའི་རྒྱུད་ཕྱི་མ་ནས་སྲོག་རྩོལ་གསུམ་བཤད་པའི་འོག་སྒོའི་སྲོག་རྩོལ་གྱི་མན་ངག་
ཤེས་པ་ལ་རག་ལས་སོ། །ལས་རྒྱ་ལ་བརྟེན་ནས་དེ་ལྟར་ནུས་པ་ལ་ནི་རང་དང་ཡུལ་རྟེན་གཉིས་ཀ་རྒྱུད་
ནས་བཤད་པ་ལྟར་གྱི་མཚན་ཉིད་ཐམས་ཅད་ཡོངས་རྫོགས་སུ་ཚང་བ་དགོས་པས། དེ་འདྲའི་གང་ཟག་
ཆེས་ཤིན་ཏུ་དཀོན་པའི་ཕྱིར་གང་ཟག་གཞན་སུ་གཅིག་ལ་ཡང་གསུངས་པ་མིན་ནོ། །ནང་གི་རྩ་རླུང་ཐིག་
ལེ་སོགས་སྒོམ་པའི་ཐབས་ནི། །རྩ་དབུ་མ་ལ་རོ་རྐྱང་གིས་ལུ་གུ་རྒྱུད་དུ་འཁྱུད་པའི་མདུད་པ། སྤྱི་བོ་དང་
མགྲིན་པ་དང་སྙིང་ག་དང་ལྟེ་བ་དང་གསང་གནས་དང་ནོར་བུའི་དཔུས་དང་དྷ་ཏིའི་ཡར་སྣ་དང་མར་སྣ་
སྟེ་ལུས་ཀྱི་གནད་གང་ན་ཡོད་པའི་དབུས་དེར། རོ་རྐྱང་གི་རླུང་དྷཱཏཱིར་འཛུད་པའི་སྒོ་རེ་ཡོད་དོ། །འཛུད་
ལུགས་ནི། རྡོ་རྗེ་བཟླས་པ་དང་བུམ་པ་ཅན་སོགས་རླུང་གི་རྣལ་འབྱོར་དང༌། འདུས་པ་ལུགས་གཉིས་
དང་དྲིལ་བུ་ཞབས་སོགས་ཀྱི་གཞུང་ལས་ཐིག་ལེའི་རྣལ་འབྱོར་མང་པོ་དང་། ནག་པོ་པ་དང་ཊོ་བྷི་ཧེ་རུ་
ཀའི་གཞུང་ལས་གཏུམ་མོ་སྒོམ་པ་སོགས་སྒོ་མང་དུ་ཡོད་དོ། །དེ་ཡང་དུས་འཁོར་གྱི་སྐོར་རྣམས་སུ་ལྟེ་



{155}
བར་བུམ་པ་ཅན་སྒོམ་པ་དང་། ཌོ་བྷི་ཧེ་རུ་ཀ་ནག་པོ་སྤྱོད་པས་ལྟེ་བར་གཏུམ་མོ་བསྒོམ་པར་གསུངས་པས་
ཐོག་མར་ལྟེ་བའི་འཁོར་ལོ་ལ་གནད་དུ་སྣུན་པ་དང་། འདུས་པ་འཕགས་ལུགས་ཀྱིས་ཐོག་མར་གསང་
གནས་ཀྱི་འཁོར་ལོ་དང་དེ་ནས་སྙིང་གའི་འཁོར་ལོར་གནད་དུ་སྣུན་པ་དང་། ཡེ་ཤེས་ཞབས་ལུགས་ཀྱིས་
ཐོག་མར་སྙིང་ག་དང་དེ་ནས་གསང་གནས་དང་དེ་ནས་སླར་ཡང་སྙིང་གར་གནད་དུ་སྙན་པ་དང་། དྲིལ་
བུ་ཞབས་ཀྱིས་ཐོག་མར་སྙིང་གར་ཐིག་ལེ་སྒོམ་པ་དང་། ལཱུ་ཧི་པས་ཐོག་མར་ལྟེ་བར་གནད་དུ་སྙན་པར་
བཞེད་དོ། །དེ་ལྟར་རླུང་དྷུ་ཏིར་འཛུད་པའི་སྒོ་མི་འདྲ་བ་དུ་མ་ཡོད་ཀྱང་། ཐབས་དེ་དག་གང་ལ་བརྟེན་
ཀྱང་དེས་གཏུམ་མོ་སྦར་ནས་ཀུན་བཞུས་པ་ལས་བྱུང་བའི་འབྲས་བུ་དགའ་བ་བཞིའམ་སྟོང་པ་བཞིའི་ཡེ་
ཤེས་བསྐྱེད་ནས་ལྷན་སྐྱེས་དང་འོད་གསལ་གྱི་བདེ་སྟོང་སྦྱོར་བ་རྒྱུན་སྐྱོང་བ་ལ་ཁྱད་པར་མེད་དོ། །དེས་
ན་ལུས་ཀྱི་རྩ་འཁོར་གྱི་དབུས་སོགས་གནད་ཆེ་ས་རྣམས་སུ་ཡི་གེ་དང་ཐིག་ལེ་སོགས་ལ་དམིགས་པ་གཏད་
ནས་སྒོམ་པའི་སྒོམ་ལུགས་སོ་སོའི་གནད་ཐུན་མོང་མ་ཡིན་པ་རྣམས་དམིགས་ཕྱེད་པར་ཤེས་ནས་བསྒོམས་
པས༑ ༑དེ་དག་ཏུ་སེམས་ཟིན་ན་རླུང་སེམས་འཇུག་པ་གཅིག་པའི་གནད་ཀྱིས་དངོས་སུ་རླུང་བསྒོམ་པ་
མེད་ཀྱང་། རླུང་གཉིས་དྷུ་ཏིར་ཚུད་པའི་ཐབས་སུ་འགྱུར་བའི་རྒྱུ་མཚན་ལེགས་པར་ཤེས་ན། ལྷན་སྐྱེས་
སྐྱེད་པའི་སྒོ་སོ་སོ་བ་རྣམས་དོན་གཅིག་ཏུ་མ་བྱུང་ན་ཕན་ཚུན་འགལ་བ་བཞུགས་སོ་སྙམ་པ་དང་། གདམས་
ངག་ཕན་ཚུན་མི་མཐུན་པ་ཐམས་ཅད་དོན་གཅིག་ཏུ་བཤད་པ་མི་འགྲིག་བཞིན་དུ་བྱེད་པ་དང་། རང་ཉིད་
གང་ལ་ཞེན་ཆེ་བ་དེ་ལས་གཞན་པ་རྣམས་མི་བདེན་ནོ་སྙམ་པའི་ལོག་རྟོག་ཐམས་ཅད་རང་འགགས་སུ་སོང་
ནས༑ ༑ཁུངས་ཐུབ་ཀྱི་རྫོགས་རིམ་གྱི་གཞུང་མང་པོ་ཞིག་གི་གནད་རྣམས་ལ་ངེས་ཤེས་ཁྱད་པར་ཅན་རྙེད་
པས༑ ༑གདམས་ངག་གི་འགག་སྡོམ་མི་འཇུག་པའི་གཟེར་ཐེབས་ཏེ་རྒྱུད་ཀྱི་ངེས་དོན་ལ་མི་འཇིགས་པ་
འཐོབ་པ་ཡིན་ནོ། །དེ་ལྟར་ཐུན་མོང་མ་ཡིན་པའི་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པ་ལ་ལུས་ལ་གནད་
དུ་བསྐྲུན་དགོས་པར་མ་ཟད། འདིར་བསྟན་བདེན་གཉིས་དབྱེར་མེད་ཀྱི་ཟུང་འཇུག་སྐྱེད་པ་ལ་རྡོ་རྗེའི་ལུས་
ལ་གནད་དུ་བསྣུན་དགོས་ཏེ། དེ་ལ་རྫོགས་རིམ་གྱི་ལམ་རྣམས་སྐྱེ་ཤི་བར་དོའི་རིམ་པ་བཞིན་དུ་སྐྱེད་དགོས་
པའི་ཚུལ་ཤེས་པ་གལ་ཆེ་བས། དེ་ཡང་རིམ་པ་དང་པོར་རྟེན་དང་བརྟེན་པའི་འཁོར་ལོ་སྐྱེད་པ་སྣོད་བཅུད་



{156}
ཀྱི་སྲིད་པ་སྐྱེ་འཇིག་གི་རིམ་པ་དང་མཐུན་པ་ཅིག་མཛད་པ་དེ་རྒྱུད་སྡེ་འོག་མ་རྣམས་ལ་མེད་པའི་རྣལ་འབྱོར་
བླ་མེད་ཀྱི་རྒྱུད་ཀྱི་དགོངས་པ་རྨ་མེད་པ་ཡིན་ཞིང་། དེ་ལྟར་མཛད་པ་ནི་ལམ་རྣམས་རིམ་པ་དེ་བཞིན་དུ་
སྐྱེད་པའི་ཆེད་དུ་ཡིན་ནོ། །དེ་ལ་བསྐྱེད་རིམ་ནི་རྫོགས་རིམ་གྱི་རྣམ་པ་དང་རྗེས་སུ་མཐུན་པར་བསྒོམས་
ནས་རྫོགས་རིམ་སྐྱེ་བའི་དགེ་རྩ་སྨིན་བྱེད་ཙམ་ཡིན་པས། གཙོ་བོ་ནི་རྫོགས་རིམ་གྱི་ལམ་རྣམས་སེམས་
ཅན་སྐྱེ་འཆིའི་རིམ་པ་དང་མཐུན་པར་སྐྱེད་པའི་ཆེད་དོ། །དེ་ཡང་རྡོར་ཕྲེང་ལས། ཇི་ལྟར་མེས་བསྲེགས་
དངོས་པོ་མེད། །རྒྱུ་མེད་པར་ནི་ཐིམ་ནས་འགྲོ། །སླར་ཡང་སྲོག་གི་རླུང་ཤར་ནས། །ལས་ཀྱི་རླུང་ནི་
སྣ་ཚོགས་པ། །དེ་ནི་ལྷན་ཅིག་རྣམ་ཤེས་དང་། །སླར་ཡང་འཇིག་རྟེན་གསུམ་དུ་གནས། །དེ་ལས་ལས་
དང་དེ་ལས་སྐྱེ། །དེ་ལས་ཆགས་སོགས་བག་ཆགས་དང་། །དེ་ལས་སླར་ཡང་འཆི་དང་སྐྱེ། །དེ་ལྟར་
འཁོར་ལོ་བསྐོར་བ་འདྲ། །སྔོན་བཞིན་རྡོ་རྗེ་བཟླས་པ་སོགས། །རིམ་གྱིས་དེ་ཡི་དབྱེ་བར་འགྱུར། །ཞེས་
པ་ལྟར། འཆི་བའི་དུས་ཀྱི་རླུང་འཇིག་ཚུལ་དྲིས་པའི་ལན་དུ། །ཇི་ལྟར་མེས་བསྲེགས་པ་ནི་ཤིང་གི་དངོས་
པོ་མེད་པར་འགྲོ་བ་ལྟར་འཆི་བའི་ཚེ་རླུང་རྣམས་སྲོག་འཛིན་གྱི་བར་དུ་རིམ་གྱིས་ཐིམ་ནས་འཆི་ཞིང༌། ཤི་
བའི་འོད་གསལ་ལས་ལས་ཀྱི་རླུང་ཤར་ཏེ་དེ་དང་རྣམ་ཤེས་ལྷན་ཅིག་ཏུ་འཇིག་རྟེན་གསུམ་དུ་གནས་པའི་
སྐྱེ་བ་ལེན་ནོ། །ལས་རླུང་དེ་ལས་ཆགས་སོགས་ཀུན་རྟོག་རྣམས་སྐྱེ་ལ་དེས་ལས་བཟང་ངན་གཉིས་བསགས་
ནས་སྐྱེ་འཆི་བརྒྱུད་མར་འབྱུང་ངོ༌། །སྔར་བཤད་པའི་རྡོར་བཟླས་སོགས་རིམ་པ་ལྔ་ནི་གཞི་དུས་ཀྱི་སྐྱེ་
འཚིའི་རིམ་པ་དེའི་དབྱེ་བར་འགྱུར་རོ། །འགྱུར་ཚུལ་གང་ཞེ་ན། རླུང་འབྱུང་འཇུག་རྒྱུན་ལྡན་དུ་བྱེད་
པ་ནི་གཞིའི་རྡོར་བཟླས་སོ། །འཆི་བའི་ཚེ་རླུང་ཕྱི་ནང་དུ་རྒྱུ་བ་ལོག་ནས་འབྱུང་བ་རྣམས་རིམ་གྱིས་ཐིམ་
སྟེ་སྣང་མཆེད་ཐོབ་གསུམ་གྱི་ཉམས་འཆར་བ་ནི་སེམས་དབེན་ནོ། །འཆི་བ་འོད་གསལ་ནི་འོད་གསལ་
གྱི་རིམ་པ་སྟེ་གཞིའི་ཆོས་སྐུ་ཞེས་བྱའོ། །འོད་གསལ་གྱི་མཐར་རླུང་སེམས་ཙམ་ལས་ལུས་རྙིང་པ་ལས་
ལོགས་སུ་ཕྱེ་ནས་བར་དོའི་ལུས་གྲུབ་པ་ནི་སྒྱུ་ལུས་ཏེ་གཞིའི་ལོངས་སྐུ་ཞེས་བྱ་ཞིང་དེས་ནི་དག་མ་དག་གི་
སྒྱུ་ལུས་གཉིས་ཀ་མཚོན་ནོ། །བར་དོ་བ་དེ་སྐྱེ་སྲིད་དུ་སྐྱེ་བ་བླངས་པ་ན་མིག་ཐ་མལ་བ་ཤའི་མིག་གི་ཡུལ་
དུ་འགྱུར་བ་ནི་གཞིའི་སྤྲུལ་སྐུའོ། །རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད། །ཅེས་སོགས་དང་།



{157}
སྤྱོད་བསྡུས་ལས། དེ་ལྟར་བྱིས་པ་སོ་སོའི་སྐྱེ་བོ་སྲིད་བར་མ་ཞེས་བྱ་བ་ནི་འཁོར་བའི་རྒྱུ་འགྱུར་རོ། །དེ་
ཉིད་བླ་མ་བརྒྱུད་པའི་རིམ་གྱིས་དེ་བཞིན་གཤེགས་པ་ཐམས་ཅད་ཀྱི་མན་ངག་ཐོབ་པ་རྣམས་ནི། བདག་
ལ་བྱིན་གྱིས་བརླབ་པ་ཞེས་བྱ་བ་འདི་ལྟར་རྩིག་པའམ་རས་རིས་མེ་ལོང་གི་ནང་དུ་ཉེ་བར་སྣང་བ་དེ་བཞིན་
དུ༑ ༑རྡོ་རྗེའི་སྐུའི་ངོ་བོ་ཉིད་ཀྱི་བདག་ཉིད་སྤྲུལ་ཏེ། རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་བལྟ་
བས་ཆོག་མི་ཤེས་པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ལ་སོགས་པས་ལུས་ལ་བརྒྱན་པ་སྟེ། ཞེས་
རིམ་པ་གསུམ་པའི་སྒྱུ་ལུས་དྲི་ཟའི་སེམས་ཅན་བར་དོར་བཤད་པས་ལམ་གྱི་སྒྱུ་ལུས་ལ་བར་དོར་བཏགས་
པ་དང༌། གཞིའི་བར་དོ་ལ་ལམ་གྱི་སྒྱུ་མའི་སྐུར་བཏགས་པ་གཉིས་ཀ་ཤེས་དགོས་སོ། །འཕགས་པ་ཡབ་
སྲས་གཉིས་ཀྱིས་དེ་ལྟར་གསུངས་པ་ནི་ཐབས་མཁས་པའི་མན་ངག་དང་བྲལ་བ་ལ་བར་དོ་རང་དགའ་བ་
འོང་རྒྱུའི་རླུང་སེམས་དེ་ཉིད་ཐབས་མཁས་ཀྱི་མན་ངག་དང་ལྡན་པ་ལ་སྒྱུ་མའི་སྐུར་འཆར་བའི་རྒྱུ་མཚན་
གྱིས་ཡིན་ལ། བར་དོ་ལ་དེ་ལྟར་དམིགས་ཕུག་པར་བཤད་པའི་གནད་ཀྱིས་འཆི་བ་དང་སྐྱེ་བ་ཡང་མན་ངག་
མེད་པ་ལ་སྐྱེ་འཆི་རང་དགའ་བ་འོང་བ་དེ་མན་ངག་དང་ལྡན་པ་ལ་འཆི་བ་དེ་ཆོས་སྐུ་དང་སྐྱེ་བ་དེ་སྤྲུལ་སྐུར་
འཆར་བས། གཞི་ལ་ལམ་གྱི་སྐུ་གཉིས་དང་། ལམ་གྱི་སྐུ་གཉིས་ལ་གཞིའི་ཆོས་གཉིས་ཀྱི་མིང་གིས་བསྟན་
པ་ཡང་འཐོབ་བོ། །གཞིའི་རིམ་ལྔ་དང་སྐུ་གསུམ་གྱི་རྣམ་གཞག་ཡོད་པ་དེ་ཙམ་དུ་མ་ཟད་ཉིན་ཞག་གཅིག་
གི་རིམ་ལྔ་དང་སྐུ་གསུམ་གྱི་རྣམ་གཞག་ཀྱང་ཡོད་དེ་སད་དུས་ཀྱི་རླུང་འབྱུང་འཇུག་བྱེད་པ་ཞག་གཅིག་གི་
རྡོར་བཟླས། གཉིད་ལ་མངོན་དུ་ཕྱོགས་པའི་སྣང་མཆེད་ཐོབ་གསུམ་ནི་སེམས་དམིགས། གཉིད་ཀྱི་འོད་
གསལ་ནི་འོད་གསལ་གྱི་རིམ་པ་སྟེ་ཞག་གཅིག་གི་ཆོས་སྐུ། རྨི་ལམ་འབྱུང་བ་ཙམ་མིན་གྱི་རྨི་ལམ་གྱི་ལུས་
ཁྱད་པར་བ་ཅིག་ཡོད་པ་ནི་སྒྱུ་ལུས་ཏེ་ཞག་གཅིག་གི་ལོངས་སྐུ། གཉིད་སད་ཙམ་མིན་པའི་སད་ལུགས་
ཁྱད་པར་བ་དེ་ཞག་གཅིག་གི་སྤྲུལ་སྐུ་ཞེས་བྱ་སྟེ། རིམ་ལྔ་བསྡུས་གསལ་ལས། སྲིད་པ་སྐྱེ་དང་ཉིན་ཞག་
གཅིག ༑སྟན་གཅིག་སྟེང་དུ་སྦྱར་ཏེ་བཤད། །ཅེས་སོ། །དེ་ལྟར་རིམ་པ་གཉིས་པའི་ལམ་རྣམས་སྐྱེ་ཤི་
བར་དོའི་རིམ་པ་བཞིན་དུ་སྐྱེད་དགོས་པའི་རྒྱུ་མཚན་ལེགས་པར་ཤེས་པས་མི་ཆོག་པར། དེ་ལྟར་དུ་སྐྱེད་
པའི་ཐབས་རྡོ་རྗེའི་ལུས་ལ་གནད་དུ་སྣུན་ཏེ་སྒོམ་དགོས་པས། དེ་ཡང་རླུང་སེམས་ཙམ་ལས་སྒྱུ་མའི་སྐུ་



{158}
གཉིས་སྒྲུབ་པ་དེ་བར་དོ་ཇི་ལྟ་བ་བཞིན་དུ་སྒྲུབ་པས་ན། དེའི་སྔོན་གྱི་སྟོང་པ་བཞི་ཡང་འཆི་བའི་དུས་ཀྱི་
སྟོང་པ་བཞི་བཞིན་དུ་སྒྲུབ་དགོས་སོ། །དེ་ལ་ནི་རྡོར་ཕྲེང་ལས། རླུང་རྣམས་མཆོག་ཏུ་ནུབ་པ་ནི། །གང་
གིས་ཡང་དག་ཤེས་པ་ནི། །འཆི་བའི་སྐད་ཅིག་མཚན་ཉིད་ཤེས། །ཕན་ཚུན་དུ་ནི་ཡང་དག་སྡུད། །སྐྱེ་
བའི་རིམ་ལྟར་ཐིམ་པར་འགྱུར། །ཞེས་པ་ལྟར། །མངལ་དུ་སྐྱེ་བ་བླངས་པའི་ལུས་ཐོག་མར་གྲུབ་པའི་
ཚེ་སྲོག་འཛིན་ཤིན་ཏུ་ཕྲ་བ་སྙིང་གར་ཆགས་ནས་དེ་ལས་རིམ་པ་བཞིན་ཐུར་སེལ་ལ་སོགས་པའི་རླུང་རྣམས་
འཆགས་པར་བཤད་པས། འཆི་བའི་ཚེ་ཡང་མས་རིམ་ནས་ཐིམ་པའི་ཚུལ་གྱིས་རླུང་སེམས་རྣམས་སྙིང་
གར་སྡུད་པ་ཡིན་ནོ། །ཚུལ་དེ་རྣལ་འབྱོར་པ་རྣམས་ཀྱིས་ལུས་ཀྱི་གནད་ཐམས་ཅད་ཀྱི་ནང་ནས་གཙོ་བོ་
དང་དམ་པར་གྱུར་པ་ནི་སྙིང་གའི་རྩ་འཁོར་གྱི་མདུད་པ་དྲུག་སྐོར་གྱི་དབུས་མ་དེ་ཡིན་པས་དེ་ལ་གནད་དུ་
སྣུན་པའི་ཐབས་ཀྱང་སེམས་ཅན་རང་ལ་རང་ཆས་སུ་གནས་པའི་རླུང་འབྱུང་འཇུག་གཉིས་ལ། འདུས་
པའི་རྩ་བཤད་ཀྱི་རྒྱུད་དང་། འཕགས་པ་ཡབ་སྲས་ཀྱི་གཞུང་ལས་གསུངས་པའི་མན་ངག་ཁྱད་པར་ཅན་
གྱིས་ངོ་ལེགས་པར་སྤྲད་པས་ཆོག་པའི་སྲོག་རྩོལ་གྱི་རྒྱལ་པོ་འདི་ལ་བརྟེན་ནས་རྡོར་བཟླས་བྱས་པས། དེའི་
མཐར་རླུང་ཕྱི་ནང་དུ་རྒྱུ་བ་ལོག་ནས་སྙིང་གར་རིམ་གྱིས་ཐིམ་པ་ལས་གཞིའི་འཆི་རིམ་ཇི་ལྟ་བའི་སྟོང་པ་
བཞི་པ་སེམས་དབེན་དཔེའི་འོད་གསལ་ཤར་བའི་འོག་ཏུ། རགས་པའི་ལུས་ཀྱི་ནང་ན་གནས་པའི་རླུང་
སེམས་ཙམ་ལས་ཤིན་ཏུ་ཕྲ་བའི་སྒྱུ་མའི་སྐུ་འགྲུབ་སྟེ། དེ་ཡང་དཔེའི་འོད་གསལ་གྱི་མཇུག་ཏུ་མ་དག་པའི་
སྒྱུ་མའི་སྐུ་དང་། དོན་གྱི་འོད་གསལ་གྱི་མཇུག་ཏུ་དག་པའི་སྒྱུ་མ་ཟུང་འཇུག་གི་སྐུ་འགྲུབ་པ་ཡིན་ནོ། །དེས་
ན་གཞི་དུས་ཀྱི་སྐྱེ་ཤི་བར་དོ་གསུམ་གྱི་ཕྲེང་བས་འཁོར་བའི་འཁོར་ལོ་སྐོར་བ་འདི། །འཆི་བ་ཆོས་སྐུ་བར་
དོ་ལོངས་སྐུ་སྐྱེ་བ་སྤྲུལ་སྐུར་སྒྱུར་བའི་ཐབས་མཁས་ཀྱི་མཐར་ཐུག་འདི་ནི། རྡོ་རྗེ་འཆང་ཆེན་པོ་ཀླུ་སྒྲུབ་
ཞབས་ཀྱི་སྐུ་གསུམ་ངོ་སྤྲོད་ཀྱི་མན་ངག་གསང་བ་ལས་ཀྱང་ཆེས་གསང་བའི་གནས་སུ་གྱུར་པ་ཡིན་ནོ། ༈
གཉིས་པ་ནི། རྫོགས་རིམ་ཆོས་ཅན། ཁྱོད་ལ་དབྱེ་བསྡུའི་སྒོ་ནས་དུ་ཞིག་ཡོད་པ་བཞག་ཏུ་ཡོད་དེ། འདུས་
པའི་རྩ་རྒྱུད་ལེའུ་དྲུག་པ་དང་དེའི་སྒྲོན་གསལ་དང་སྤྱོད་བསྡུས་རྣམས་ལས། ལུས་དབེན། ངག་དབེན།
སེམས་དབེན། སྒྱུ་ལུས། འོད་གསལ། ཟུང་འཇུག་སྟེ་རིམ་པ་དྲུག་ཏུ་དབྱེ་བ་དང་། ཡང་རྡོར་ཕྲེང་གི་



{1593
རྗེས་སུ་འབྲངས་ནས་འཕགས་པས་ལུས་དབེན་ངག་དབེན་དུ་བསྡུས་ནས་ངག་དབེན་དང་པོར་བྱས་པས་
རིམ་པ་ལྔ་དང་། ཡང་སྒྲོན་གསལ་གྱི་ཐོག་མར་དབེན་པ་དང་པོ་གཉིས་སེམས་དབེན་དུ་བསྡུས་ནས་སེམས་
དབེན་དང་པོ་བྱས་ན་རིམ་པ་བཞི་དང་། འདུས་པའི་རྩ་རྒྱུད་ལེའུ་བཅུ་གཉིས་པའི་རྗེས་སུ་འབྲངས་ནས་
དེའི་རྒྱུད་ཕྱི་མར་སོར་སྡུད། བསམ་གཏན། སྲོག་རྩོལ། འཛིན་པ། རྗེས་དྲན། ཏིང་འཛིན་ཏེ་སྦྱོར་བ་
ཡན་ལག་དྲུག་ཏུའང་དབྱེར་ཡོད་པའི་ཕྱིར། དེ་དག་ཀྱང་ཕན་ཚུན་དབྱེ་བསྡུ་ཙམ་ལས་འགལ་བ་ནི་མ་ཡིན་
ཏེ༑ ༑སྤྱིར་ལུས་དབེན་ལ་བསྐྱེད་རྫོགས་ཀྱི་ཆ་གཉིས་ཡོད་པའི་རྫོགས་རིམ་ལུས་དབེན་འཕགས་པས་མ་
གསུངས་པ་ནི་རྡོར་བཟླས་ཀྱི་རིམ་པར་བསྡུས་པ་ལ་དགོངས་པ་ཡིན་ནོ། །རྫོགས་རིམ་རིམ་པ་ལྔར་སྦྱོར་
བ་ཡན་ལག་དྲུག་འདུ་བའི་ཚུལ་ཡོད་དེ། ལུས་དབེན་གྱིས་སོར་སྡུད་བསམ་གཏན་གཉིས། །ངག་དབེན་
གྱིས་སྲོག་རྩོལ། འོད་གསལ་གྱིས་འཛིན་པ། ཟུང་འཇུག་གིས་རྗེས་དྲན་དང་ཏིང་ངེ་འཛིན་ཏེ་འོད་གསལ་
ལས་ལུགས་ལྡོག་ཏུ་ལངས་པའི་སྣང་བ་རྗེས་དྲན་དང་ཟུང་འཇུག་ཉིད་ཀྱི་ཏིང་འཛིན་གྱི་ཡན་ལག་བསྡུས་
པ་ཡིན་པའི་ཕྱིར། གོ་རིམ་ངེས་ཚུལ་ཡང་ཡོད་དེ། རྣལ་འབྱོར་བླ་མེད་ཀྱི་ཆེད་དུ་བྱ་བའི་གདུལ་བྱ་རིན་
པོ་ཆེ་ལྟ་བུའི་གང་ཟག་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བར་བྱེད་པའི་ཐབས་ལ། ལམ་ཐུན་མོང་
བས་རྒྱུད་སྦྱངས་ནས་སྣོད་རུང་དུ་བྱེད་པ་དབང་དང་དམ་ཚིག་དང་སྣོད་དུ་རུང་ནས་རྒྱུད་སྨིན་བྱེད་རགས་
པ་དྲན་པ་གཅིག་པ་དང་ཕྲ་བ་རྟོགས་པའི་རྣལ་འབྱོར་གཉིས་དང་། སྨིན་པ་གྲོལ་བྱེད་ཀྱི་རྫོགས་རིམ་ལུས་
དབེན་ནས་ཟུང་འཇུག་གི་བར་ལ་སྔ་མ་སྔ་མ་ལ་ལོབས་ནས་ཕྱི་མ་ཕྱི་མ་ལ་ལོབ་པའི་རྗེས་འགྲོའི་གོ་རིམ་དང༌།
ལུས་དབེན་ནས་བཟུང་སྟེ་སྔ་མ་མེད་ན་ཕྱི་མ་མི་འབྱུང་བའི་ལྡོག་པའི་གོ་རིམ་ཡང་སྤྱོད་བསྡུས་ལས་རྒྱས་
པར་གསུངས་པ་བཞིན་མི་སློབ་པའི་ཟུང་འཇུག་ཐོབ་པ་ལ་སློབ་པའི་ཟུང་འཇུག་ཐོབ་པ་སྔོན་དུ་འགྲོ་དགོས།
དེ་ཐོབ་པ་ལ་ཟུང་དུ་འཇུག་རྒྱུའི་ཡ་གཉིས་སྒྲུབ་དགོས་པས་དག་པའི་སྒྱུ་ལུས་དང་དོན་གྱི་འོད་གསལ་སྔོན་
དུ་འགྲོ་དགོས། དེ་ཐོབ་པ་ལ་སྒྱུ་ལུས་འོག་མ་སྔོན་དུ་འགྲོ་དགོས་ཏེ་རིམ་པ་བཞི་པའི་དོན་གྱི་འོད་གསལ་
དེ་གྲོགས་བསོད་ནམས་མཐའ་ཡས་པས་ཟིན་པའི་སྒོ་ནས་སྟོང་ཉིད་མངོན་སུམ་དུ་གསར་རྟོགས་ཙམ་ཉིད་
ནས་ཉོན་སྒྲིབ་ཀུན་བརྟགས་དང་ལྷན་སྐྱེས་བག་ཆགས་དང་བཅས་པ་གཅིག་ཆར་དུ་འཇོམས་པ་གང་ཞིག་



{160}
རིམ་པ་གསུམ་པའི་སྒྱུ་ལུས་དེ་བསྐལ་ཆེན་གྲངས་མེད་གསུམ་གྱི་བསོད་ནམས་ཀྱི་ཚོགས་ཀྱི་དོད་ཐུབ་པས་
སོ༑ ༑དེ་ཐོབ་པ་ལ་འཆི་རིམ་ཇི་ལྟ་བ་བཞིན་དུ་རླུང་ཐམས་ཅད་སྙིང་གའི་མི་ཤིགས་པ་ལ་ཐིམ་པའི་དཔེའི་
འོད་གསལ་ཐོབ་དགོས། དེ་ལ་ངག་དབེན་སྲོག་རྩོལ་གསུམ་གྱི་རྣལ་འབྱོར་གྱིས་སྙིང་གའི་རྩ་མདུད་གྲོལ་
དགོས༑ ༑དེ་ལ་ལུས་དབེན་ཕྲ་མོའི་རྣལ་འབྱོར་གྱིས་དྷཱ་ཏཱིའི་མར་སྣ་སོགས་རྩ་འཁོར་གཞན་དུ་རླུང་སྡུད་
པ་སྔོན་དུ་འགྲོ་དགོས། རྫོགས་རིམ་གྱི་ལུས་དབེན་ཐོབ་པ་ལ་བསྐྱེད་རིམ་ཡོངས་རྫོགས་སྔོན་དུ་འགྲོ་དགོས་
ཏེ༑ ༑དེ་རྣམས་སྔ་མ་སྔ་མ་སྔོན་དུ་མ་སོང་བར་ཕྱི་མ་མཚན་ཉིད་ཚང་བ་ནམ་ཡང་མི་སྐྱེ་བའི་ཕྱིར། གྲངས་
ངེས་ཀྱང་ཡོད་དེ་བསྒྲུབ་བྱ་མཐར་ཐུག་ལ་བལྟོས་ནས་རྫོགས་རིམ་གྱི་ལམ་ལ་ངག་དབེན་སོགས་རིམ་པ་ལྔར་
གྲངས་ངེས་པ་ཡིན་ཏེ། སྤྱོད་སྡུད་ལས་ལམ་ལ་རིམ་ཅན་དུ་སློབ་ཚུལ་སྔར་ལྟར་བཤད་ནས་ཟུང་འཇུག་
ཐོབ་ཕྱིན་ཆད་གསར་དུ་ལམ་གྱི་རིམ་པ་ལ་བསླབ་རྒྱུ་མེད་པར་གསུངས་ཤིང༌། རིམ་ལྔ་ལས་ཀྱང་དེ་ལྟར་
གསུངས་པ་ལམ་གྱི་རིམ་པ་དེ་རྣམས་སུ་མི་འདུ་བ་མེད་པ་དང་དེ་རྣམས་ལ་སློབ་དགོས་པར་གསུངས་པས་
དེར་མ་འདུས་པའི་ལམ་གཞན་མི་དགོས་པའི་ཕྱིར་དེ་ལས་མང་མི་དགོས་ཤིང༌། དེ་རྣམས་མེད་ན་མི་ནུས་
པས་ཉུང་ན་མི་འདུ་བའི་ཕྱིར་རོ།། ༈ གསུམ་པ་ལ་གཉིས། དབེན་པ་གསུམ་གྱི་རྫོགས་རིམ་དང་། བདེན་
པ་གཉིས་ཀྱི་རྫོགས་རིམ་མོ། །དང་པོ་ལ་གསུམ། ལུས་དབེན་སྐུ་རྡོ་རྗེའི་ཏིང་ངེ་འཛིན། ངག་དབེན་
གསུང་རྡོ་རྗེའི་ཏིང་ངེ་འཛིན། སེམས་དབེན་ཐུགས་རྡོ་རྗེའི་ཏིང་ངེ་འཛིན་ནོ། །དང་པོ་ལ། མཚན་ཉིད།
དབྱེ་བ། སྒྲ་བཤད། ཇི་ལྟར་སྒོམ་ཚུལ། ལམ་གོང་མར་འཕོས་ཚུལ་དང་ལྔ་། དང་པོ་ནི། དབེན་གཞིའི་
ལུས་རང་རྒྱུད་ཀྱིས་བསྡུས་པའི་ཕུང་ཁམས་སྐྱེ་མཆེད་སོགས་ལ་མཉམ་བཞག་ཏུ་དྷ་ཏིར་ཐིམ་པ་ལས་བྱུང་
བའི་རྫོགས་རིམ་ཐུན་མོང་མ་ཡིན་པའི་བདེ་སྟོང་གི་ཡེ་ཤེས་བསྒོམ་ན་དེ་ལས་ལངས་པའི་དུས་སུ་ཡེ་ཤེས་
དེས་གང་སྣང་ཐམས་ཅད་ལ་རྒྱས་བཏབ་ཅིང་ཡེ་ཤེས་དེའི་ཟུང་རྣམ་རྡོ་རྗེ་འཆང་ལ་སོགས་པའི་རྣམ་རོལ་
ཏུ་འཆར་བར་བྱེད་པའི་སློབ་པའི་རྒྱུད་ཀྱི་རྣལ་འབྱོར་དེ། རྫོགས་རིམ་ལུས་དབེན་གྱི་མཚན་ཉིད། སྤྱིར་
ཕུང་སོགས་ལྟར་སྒོམ་པའི་ལུས་དབེན་འདི་ལ་སྟོང་ཉིད་མ་རྟོགས་པའི་བློའི་གཟུང་རྣམས་ལྷར་ཤར་བ་དང་། །
ཞུ་བདེས་སྟོང་ཉིད་རྟོགས་པ་མ་ཡིན་པའི་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་བ་དང༌། རླུང་



{161}
དྷཱཏཱིར་ཞུགས་གནས་ཐིམ་གསུམ་བྱས་པ་ལས་བྱུང་བ་མ་ཡིན་པའི་ཞུ་བདེ་ཙམ་གྱིས་སྟོང་ཉིད་རྟོགས་པའི་
བློའི་གཟུང་རྣམ་ལྷར་ཤར་བ་དང་། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ཞུ་
བདེས་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་བའི་ལུས་དབེན་དང་བཞི་ཡོད་པ་ལས། དང་པོ་གསུམ་
ནི་བསྐྱེད་རིམ་གྱི་སྐབས་སུ་ཡང་ཡོད་པའི་ལུས་དབེན་ཡིན་ལ་ཕྱི་མ་ནི་རྫོགས་རིམ་གྱི་ལུས་དབེན་ཡིན་ནོ།
༈ གཉིས་པ་ནི། ལུས་དབེན་ལ། དམ་པ་རིགས་བརྒྱའི་ལུས་དབེན། དེ་ཉིད་རིགས་ལྔའི་ལུས་དབེན།
གསང་བ་རིགས་གསུམ་གྱི་ལུས་དབེན། གསང་ཆེན་རིགས་གཅིག་གི་ལུས་དབེན་དང་བཞི་ཡོད། དེའི་
དང་པོ་ལ་ཕུང་པོ་ལྔའི་དང་། ཁམས་བཞིའི་དང་། དབང་པོ་དྲུག་གི་དང་། ཡུལ་ལྔའི་ལུས་དབེན་གྱི་དབྱེ་
བ་ཡོད་དེ། དེ་ལ་ཕུང་པོ་ལྔའི་ལུས་དབེན་ནི། འདུས་པའི་རྩ་རྒྱུད་ལས། མདོར་ན་ཕུང་པོ་ལྔ་རྣམས་ནི།
སངས་རྒྱས་ལྔ་ནི་རབ་ཏུ་བསྒྲགས། །ཞེས་ཕུང་པོའི་ལུས་དབེན་གྱི་དབེན་གཞིའི་ལུས་ནི་གཟུགས་ཕུང་སོགས་
ལྔ་དང་དེ་ལྔ་རྣམ་སྣང་སོགས་སངས་རྒྱས་ལྔར་སྒོམ་པ་ཕུང་པོའི་ལུས་དབེན་ནོ། །དེ་ལ་གཟུགས་ཕུང་རྣམ་
སྣང་ལ་ཕྱེ་ན། ཕྱི་དང་ནང་དང་ཕྱི་ནང་གཉིས་ཀའི་རིང་ཐུང་ལ་སོགས་པའི་དབྱིབས་ཀྱི་གཟུགས་དང་།
བདག་དང་གཞན་དང་གཉིས་ཀ་ལ་སོགས་པའི་རྣམ་པའི་དང་། ཕྱི་ནང་གི་སྔོན་པོ་སོགས་ཁ་དོག་གི་དང་།
ཕྱི་ནང་གི་ཉི་ཟླ་སོགས་སྣང་བ་དང་། རིག་བྱེད་མིན་པའི་གཟུགས་དང་ལྔ་ནི་རིམ་པ་བཞིན། རྣམ་སྣང་
གི་རྣམ་སྣང་དང་རིན་འབྱུང་དང་འོད་དཔག་མེད་དང་དོན་གྲུབ་དང་མི་བསྐྱོད་པའི་རིགས་ལྔའོ། །ཚོར་
ཕུང་རིན་འབྱུང་ལ་ཕྱེ་ན། བཏང་སྙོམས་ཀྱི་ཚོར་བ་དང་། བད་རླུང་ལས་བྱུང་བའི་དང་། བདེ་བའི་
དང༌༑ ༑སྡུག་བསྔལ་གྱི་དང་། འདུས་པ་དང་མཁྲིས་པ་ལས་བྱུང་བའི་ཚོར་བ་རྣམས་རིམ་བཞིན་རིན་
འབྱུང་གི་རྣམ་སྣང་སོགས་རིགས་ལྔའོ། །འདུ་ཤེས་འོད་དཔག་མེད་ལ་ཕྱེ་ན། མི་གཡོ་ཞིང་མི་འགྱུར་
བའི་འདུ་ཤེས་དང༌། རྐང་བཞི་པའི་དང་། རྐང་མེད་པའི་དང༌། རྐང་མངས་ཀྱི་དང་། རྐང་གཉིས་ཀྱི་
འདུ་ཤེས་རྣམས་ནི་འོད་དཔག་མེད་ཀྱི་རྣམ་སྣང་སོགས་ལྔའོ། །འདུ་བྱེད་དོན་གྲུབ་ལ་ཕྱེ་ན། ལུས་ཀྱི་འདུ་
བྱེད་དང་། ཁམས་གསུམ་གྱི་དང་། ངག་གི་དང་། ཐར་པའི་དང་། ཡིད་ཀྱི་འདུ་བྱེད་རྣམས་ནི་དོན་
གྲུབ་ཀྱི་རྣམ་སྣང་སོགས་ལྔའོ། །རྣམ་ཤེས་ཀྱི་ཕུང་པོ་མི་བསྐྱོད་པ་ལ་ཕྱེ་ན། མིག་གི་རྣམ་ཤེས་དང་། རྣ་



{{162}
བ་དང་། སྣ་དང་། ལྕེ་དང་། ལུས་ཀྱི་རྣམ་ཤེས་རྣམས་ནི་རིམ་པ་བཞིན་མི་བསྐྱོད་པའི་རྣམ་སྣང་སོགས་
རིགས་ལྔ་སྟེ་ཕུང་པོ་ལྔ་པོ་ལྔ་ཚན་རེ་རེ་ཕྱེ་བས་རིགས་ཉེར་ལྔའོ། །ཁམས་བཞིའི་ལུས་དབེན་ནི། དེ་ཉིད་
ལས༑ ༑ས་ནི་སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མཱ་མ་ཀི། །མེ་ནི་གོས་དཀར་མོ་ཡིན་ནོ། །རླུང་ནི་
སྒྲོལ་མར་རབ་ཏུ་བསྒྲགས། །ཞེས་དབེན་གཞིའི་ལུས་ནི་ས་སོགས་བཞི་དང་དེ་ལྷ་མོ་བཞིར་སྒོམ་པ་དེའི་
ལུས་དབེན་ཏེ། སའི་ཁམས་སྤྱན་མ་ལ་ཕྱེ་ན་ཕྱི་ནང་གཉིས་ལས་ནང་ལ་ནི་སྐུ་རུས་པ་ཕྱི་ས་མཆིན་པ་སྙིང་
དང་༑ ༑ སྤུ་སེན་མོ་རྣག་སྙིང་དང༌། །སོ་པགས་པ་ཤ་སྙིང་དང་། རྒྱུས་པ་ཤ་རྩིབ་མ་སྙིང་དང༌། དྲི་མ་
རྒྱུ་མ་མཁྲིས་པ་སྙིང་སྟེ་ལྔ་དང་། ཕྱིའི་ལ་ནི་རི་རབ་དང་ལྷོ་དང་ནུབ་དང་བྱུང་དང་ཤར་གྱི་གླིང་ལྔ་སྟེ་ཕྱི་
ནང་གི་ཚན་པ་ལྔ་པོ་རིམ་པ་བཞིན་སྤྱན་མའི་རྣམ་སྣང་སོགས་ལྔའི་རིགས་རོ། །ཆུ་ཁམས་མཱ་མ་ཀཱི་ལ་ཕྱེ་
ནནང་གི་ནི་བད་ཀན་མཆི་མ་དང་བཅས་པ་དང་རྡུལ་དང་ཁྲག་དང་ཁ་ཆུ་དང་གཅིན་ཏེ་ལྔ་དང་། ཕྱི་ནི་འབབ་
ཆུའི་ཆུ་དང་ཆུ་བོའི་དང་བཀོད་མའི་དང་ལྟེང་ཀའི་དང་རྒྱ་མཚོའི་ཆུ་ལྔ་སྟེ་ཚན་པ་ལྔ་ནི་མཱ་མ་ཀཱིའི་རྣམ་སྣང་
སོགས་ལྔའོ། །མེ་ཁམས་གོས་དཀར་མོ་ལ་ཕྱེ་ན་ནང་གི་ནི་མགོའོ་དྲོད་དང་ལྟེ་བའི་དང་ཡན་ལག་ཐམས་
ཅད་ཀྱི་དང་ལྟོ་བའི་དང་སྙིང་ཁའི་དོད་ལྔ་དང་། ཕྱི་ནི་རྡོ་ལས་བྱུང་བའི་མེ་དང་མེ་ཤེལ་དང་ཤིང་དང་ནགས་
ཚལ་དང་རྒྱུན་བཞག་ལས་བྱུང་བའི་མེ་ལྔ་སྟེ་ཚན་ལྔ་ནི་གོས་དཀར་མོའི་རྣམ་སྣང་སོགས་ལྔའོ། །རླུང་ཁམས་
སྒྲོལ་མ་ལ་ཕྱེ་ན་ནང་གི་ནི་ཁྱབ་བྱེད་ཀྱི་རླུང་དང་ཐུར་སེལ་དང་གྱེན་རྒྱུ་དང་མཉམ་གནས་དང་སྲོག་འཛིན་
གྱི་རླུང་ལྔ་དང༌། ཕྱི་ནི་སྟེང་གི་རླུང་དང་ལྷོ་དང་ནུབ་དང་བྱང་དང་ཤར་གྱི་རླུང་ལྔ་སྟེ་ཕྱི་ནང་གི་ཚན་པ་
ལྔ་ནི་སྒྲོལ་མའི་རྣམ་སྣང་སོགས་ལྔའི་རིགས་ཏོ་ཁམས་བཞིར་ལྔ་ཚན་རེར་ཕྱེ་བས་རིགས་ཉི་ཤུའོ། །དབང་
པོ་དྲུག་གི་ལུས་དབེན་ནི། །དེ་ཉིད་ལས། རྡོ་རྗེའི་སྐྱེ་མཆེད་ཉིད་དག་ཀྱང་། །བྱང་ཆུབ་སེམས་དཔའི་
དཀྱིལ་འཁོར་མཆོག །ཅེས་དབོན་གཞི་དབང་པོ་དྲུག་དང་དེ་བྱང་སེམས་དྲུག་ཏུ་སྒོམ་པ་ནི་ནང་གི་སྐྱེ་མཆེད་
ཀྱི་ལུས་དབེན་ཡིན་པས། དེ་ལ་མིག་ས་སྙིང་ལ་ཕྱེ་ན། མིག་གིས་གཟུགས་གསུམ་འཛིན་པ་དང་མིག་འབྲས་
ཀྱིདཀར་པོ་དང་ཟུར་གྱིས་ལྟ་བའི་མིག་གི་གཟུགས་དང་མིག་གཡོ་བ་དང་རྒུན་འབྲུའི་ཚད་ཙམ་གྱི་མིག་དབང་
དང་ལྔ་ནི་ས་སྙིང་གི་རྣམ་སྣང་སོགས་ལྔའོ། །རྣ་བ་ཕྱག་རྡོར་ལ་ཕྱེ་ན། རྣ་བའི་རང་བཞིན་དང་སྒྲ་གསུམ་



{163}
འཛིན་པ་དང་རྣ་བའི་བུ་ག་དང་རྣ་བའི་རྩ་བ་དང་གྲོ་ག་གཅུས་ཏེ་བཅད་པ་ལྟ་བུའི་རྣ་བའི་དབང་པོ་དང་ལྔ་ནི་
ཕྱག་རྡོར་གྱི་རྣམ་སྣང་སོགས་ལྔའོ། །སྣ་ནམ་སྙིང་ལ་ཕྱེ་ན། སྣའི་རང་བཞིན་དང་སྣའི་ནང་གི་དབུས་
དང་དྲི་གསུམ་འཛིན་པ་དང་སྣའི་བུ་ག་དང་མིག་སྨན་གྱི་ཐུར་མ་ཕྲ་བ་ལྟ་བུའི་སྣའི་དབང་པོ་དང་ལྔ་ནི་ནམ་
སྙིང་གི་རྣམ་སྣང་སོགས་ལྔའོ། །ལྕེ་འཇིག་རྟེན་དབང་ཕྱུག་ལ་ཕྱེ་ན། ལྕེའི་རང་བཞིན་དང་ལྕེའི་རྩ་བ་དང་
ལྕེའི་རྩེ་མོ་དང་རོ་གསུམ་འཛིན་པ་དང་ཟླ་ཕྱེད་ཀྱི་དབྱིབས་ལྟ་བུའི་ལྕེའི་དབང་པོ་དང་ལྔ་ནི་འཇིག་རྟེན་དབང་
ཕྱུག་གི་རྣམ་སྣང་སོགས་ལྔའོ། །ལུས་སྒྲིབ་སེལ་ལ་ཕྱེ་ན། ལུས་དབང་དང་ལུས་ཀྱི་རུས་པ་དང་ཤའི་རང་
བཞིན་ལྤགས་པའི་རང་བཞིན་དང་རེག་བྱ་འཛིན་པ་དང་ལྔ་ནི་སྒྲིབ་སེལ་གྱི་རྣམ་སྣང་སོགས་ལྔའོ། །སྣང་
མཆེད་ཐོབ་གསུམ་གང་དུ་འདུ་བའི་ཡིད་དབང་འཇམ་དཔལ་ལ་ཕྱེ་ན། མེ་ལོང་ལ་གཟུགས་བརྙན་གསལ་
བ་ལྟར་ཡུལ་རྣམས་གསལ་བར་སྣང་བའི་མེ་ལོང་ཡེ་ཤེས་དང༌། ཚོར་བ་བདེ་སྡུག་བཏང་སྙོམས་གསུམ་
མྱོང་བར་རིགས་གཅིག་པའི་མཉམ་ཉིད་ཡེ་ཤེས་དང་། ཕ་མ་ལ་སོགས་པའི་འགྲོ་བ་རྣམས་ཀྱི་མིང་སོ་སོར་
དྲན་པའི་སོར་རྟོག་ཡེ་ཤེས་དང་། འཇིག་རྟེན་པའི་བྱ་བ་དང་དགོས་པ་རྣམས་དྲན་པའི་བྱ་སྒྲུབ་ཡེ་ཤེས་
དང་༑ ༑དྲི་མ་སྤངས་ན་གནས་འགྱུར་རུང་གི་ཡིད་དབང་གི་ངོ་བོ་ཆོས་དབྱིངས་ཡེ་ཤེས་ཏེ་ལྔ་ནི་རིམ་བཞིན་
འཇམ་དཔལ་གྱི་རྣམ་སྣང་སོགས་ལྔའི་རིགས་ཏེ་དབང་པོ་དྲུག་ལ་ལྔ་ཚན་རེར་ཕྱེ་བས་སུམ་ཅུའོ། །ཡང་
མེ་ལོང་ལ་གཟུགས་བརྙན་སྣང་བ་བཞིན་དུ་དངོས་པོ་མ་ལུས་པ་ཅིག་ཆར་ཤེས་པ་དང་། རྐང་མེད་སོགས་
བཞིའི་སེམས་ཅན་རྣམས་ཀྱང་སེམས་ཙམ་མོ་ཞེས་རྣམ་པ་གཅིག་ཏུ་རྟོགས་པ་དང༌། ཕྱི་ནང་གི་དངོས་
པོ་རྣམས་སོ་སོར་ཕྱེ་སྟེ་བརྟགས་ན་ཐམས་ཅད་ཀྱང་སངས་རྒྱས་ཀྱི་རང་བཞིན་ནོ་ཞེས་ཤེས་ནས་ཆོས་ཐམས་
ཅད་ཀྱི་ཆ་ཤས་འདི་དག་གོ་ཞེས་སོ་སོར་རྟོག་ཅིང་དོགས་པ་མེད་པར་གནས་པ་དང་། བདག་གཞན་གྱི་
སྒོ་གསུམ་གྱི་བྱ་བ་རྣམས་རྫོགས་པར་སྒྲུབ་པ་དང་། སྒོ་གསུམ་གྱི་སྒྲིབ་པ་དག་ཅིང་ལས་ཉོན་ལས་གྲོལ་ཏེ་
དགེ་མི་དགེའི་བག་ཆགས་རྣམས་སྦྱངས་པ་དང་ལྔ་ལ་འབྲས་བུའི་སྐབས་ཀྱི་མེ་ལོང་ལྟ་བུ་སོགས་ཡེ་ཤེས་
ལྔའི་དོན་དུ་སྤྱོད་བསྡུས་ལས་གསུངས་སོ། །ཡུལ་ལྔའི་ལུས་དབེན་ནི། །དེ་ཉིད་ལས། གཟུགས་སྒྲ་ལ་
སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། །ཞེས་དབེན་གཞི་ནི་ཡུལ་ལྔ་དང་དེ་རྡོ་རྗེ་མ་ལྔར་



{164}
སྒོམ་པ་ཡུལ་ལྔའི་ལུས་དབེན་ཏེ། དེ་ལ་རྒྱུ་བའི་རླུང་མིག་ལ་བརྟེན་ནས་གཟུགས་ལྔ་མཐོང་བའི་གྲོགས་བྱས་
ཏེ་མཐོང་བའི་གཟུགས་གཟུགས་རྡོ་རྗེ་མ་ལ་ཕྱེ་ན། རྐྱེན་གསུམ་ཚོགས་པ་ལ་བརྟེན་ནས་མཐོང་བའི་གཟུགས་
སྤྱི་ཙམ་པ་དང་རྗེས་སུ་ཆགས་པའི་དང་ཡིད་དུ་འོང་མི་འོང་བར་མ་གསུམ་གྱི་དང་བྱ་བ་རྣམས་སྒྲུབ་པའི་
དང་འགྱིང་བག་ལ་སོགས་པའི་སྒེག་པའི་གཟུགས་དང་ལྔ་ནི་གཟུགས་རྡོ་རྗེ་མའི་རྣམ་སྣང་སོགས་ལྔའོ། །རྣམ་
པར་རྒྱུ་བའི་རླུང་རྣམས་ལ་བརྟེན་ནས་སྒྲ་ཐོས་པའི་གྲོགས་བྱས་ཏེ་ཐོས་པའི་སྒྲ་སྒྲ་རྡོ་རྗེ་མ་ལ་ཕྱེ་ན། རྣ་
བའི་ནང་དང་མགོ་དང་སྐྲའི་སྒྲ་དང་། གླུ་དང་རྒྱུན་གྱི་སྒྲ་དང་། རྐན་དང་མཆུ་དང་ངག་གི་སྒྲ་དང་། ནགས་
ཚལ་དང་ཆུ་བོ་དང་ཐལ་མོ་དང་རྫ་རྔ་ལ་སོགས་པ་རོལ་མོའི་སྒྲ་དང༌། ཧཱུྃ་ཡིག་གི་ཞི་དྲག་གི་སྒྲ་དང་ལྔ་ནི་
སྒྲ་རྡོ་རྗེ་མའི་རྣམ་སྣང་སོགས་ལྔའོ། །ཡང་དག་པར་རྒྱུ་བའི་རླུང་སྣ་ལ་བརྟེན་ནས་དྲི་ཚོར་བའི་གྲོགས་བྱས་
ཏེ་ཚོར་བའི་དྲི་དྲི་རྡོ་རྗེ་མ་ལ་ཕྱེ་ན། དྲི་སྤྱི་དང་ཡན་ལག་གི་དྲི་དང་དྲི་གསུམ་གྱི་བྱེ་བྲག་དང་རོའི་དྲི་དང་
དྲི་མི་བཟད་པ་དང་ལྔ་ནི་རྡོ་རྗེའི་མའི་རྣམ་སྣང་སོགས་ལྔའོ། །རབ་ཏུ་རྒྱུ་བའི་རླུང་ལྕེ་ལ་བརྟེན་ནས་རོ་མྱོང་
བའི་གྲོགས་བྱས་ཏེ་མྱོང་བའི་རོ་རོ་རྡོ་རྗེ་མ་ལ་ཕྱེ་ན། མངར་བའི་རོ་དང་སྐུ་བའི་དང་ལན་ཚྭའི་དང་ཚུ་
སྐྱར་གྱི་དང་ཁ་བའི་རོ་དང་ལྔ་ནི་རྡོ་རྗེ་མའི་རྣམ་སྣང་སོགས་ལྔའོ། །ངེས་པར་རྒྱུ་བའི་རླུང་ལུས་ལ་བརྟེན་
ནས་རེག་བྱ་མྱོང་བའི་གྲོགས་བྱས་ཏེ་མྱོང་བའི་རེག་བྱ་རེག་བྱ་རྡོ་རྗེ་མ་ལ་ཕྱེ་ན། སྟན་གཅིག་ལ་གནས་
པའི་རེག་བྱ་དང་འཁྱུད་པའི་དང་འོ་བྱེད་པའི་དང་རྡུབ་པའི་དང་དབང་པོ་གཉིས་སྦྱོར་བའི་རེག་བྱ་དང་ལྔ་
ནི་རེག་བྱ་རྡོ་རྗེ་མའི་རྣམ་སྣང་སོགས་ལྔའི་རིགས་ཏེ་ཡུལ་ལྔར་ལྔ་ཚན་ཉེར་ཕྱེ་བས་ཉེར་ལྔའོ། །དེ་ལྟར་
ཉེར་ལྔ་དང་ཉི་ཤུ་དང་སུམ་ཅུ་དང་ཉེར་ལྔ་རྣམས་བསྡོམས་པས་རིགས་བརྒྱར་གྱུར་པ་ཡིན་ཏེ། འདུས་
པའི་རྒྱུད་ཕྱི་མ་ལས། དམ་པའི་རིགས་ནི་རྣམ་པ་བརྒྱ། །ཞེས་སོ། །གཉིས་པ་ནི། རིགས་བརྒྱར་ཕྱེ་བ་
དེ་དག་ཀྱང་བསྡུ་ན་དེ་ཉིད་རིགས་ལྔར་འདུ་བ་ཡིན་ཏེ། འདིར་དབེན་གཞིའི་ལུས་ཀྱི་རིགས་ལྔ་ནི། ས་
ལ་སོགས་པའི་འབྱུང་བ་བཞི་དང་རྣམ་ཤེས་ཀྱི་ཁམས་དང་ལྔའོ། །དེ་ལ་གཟུགས་ཕུང་གི་རྣམ་སྣང་གི་རིགས་
ནས་རེག་བྱ་རྡོ་རྗེའི་མའི་རྣམ་སྣང་གི་རིགས་ཀྱི་བར་ཉི་ཤུ་ནི་སའི་ཁམས་དང༌། དེ་བཞིན་དུ་རིན་འབྱུང་
གི་རིགས་ཉི་ཤུ་ཆུ་དང༌། འོད་དཔག་མེད་ཀྱི་རིགས་ཉི་ཤུ་མེ་དང༌། དོན་གྲུབ་ཀྱི་རིགས་ཉི་ཤུ་རླུང་དང༌།



{165}
མི་བསྐྱོད་པའི་རིགས་ཉི་ཤུ་རྣམ་ཤེས་ཀྱི་ཁམས་སུ་བསྡུས་པ་སྟེ་ཁམས་ལྔ་དེ་བཞིན་གཤེགས་པ་ལྔར་སྒོམ་
པ་ཡིན་ཏེ། དེ་ཉིད་ལས། དེ་ཉིད་རྣམ་པ་ལྔ་རུ་བཤད། །ཅེས་སོ། །གསུམ་པ་ནི། དེ་ཉིད་རིགས་ལྔར་
བསྡུས་པ་དེ་ཡང་གསང་བ་རིགས་གསུམ་དུ་འདུ་ལ། འདིར་དབེན་གཞིའི་ལུས་ནི་ལུས་ངག་ཡིད་གསུམ་
དང་དེ་གསུམ་རྡོ་རྗེ་གསུམ་དུ་སྒོམ་པ་ལུས་དབེན་ཏེ། རིན་འབྱུང་སྐུ་རྡོ་རྗེ་རྣམ་སྣང་གི་རིགས་སུ་དང་དོན་
གྲུབ་གསུང་རྡོ་རྗེ་འོད་དཔག་མེད་ཀྱི་རིགས་སུ་དང་རྡོ་རྗེ་འཆང་ཐུགས་རྡོ་རྗེ་མི་བསྐྱོད་པའི་རིགས་ཀྱི་ནང་
དུ་བསྡུས་པའི་ཚུལ་གྱིས་བསྒོམ་སྟེ། དེ་ཉིད་ལས། གསང་བ་རྣམ་པ་གསུམ་དུ་བཤད། །ཅེས་སོ། །བཞི་
པ་ནི། དབེན་གཞི་སྒོ་གསུམ་སྒྲུབ་པ་པོ་ལ་ལྡན་པ་དང་དབེན་བྱེད་རྡོ་རྗེ་གསུམ་རྡོ་རྗེ་འཆང་ལ་ལྡན་པའི་ཚུལ་
གྱིས་བསྡུས་ནས་ལུས་དབེན་གྱི་མཐར་ཐུག་དྲུག་པ་རྡོ་རྗེ་འཆང་གཅིག་ཏུ་བསྒོམ་པ་ཡིན་ཏེ། དེ་ཉིད་ལས།
ལྷག་པའི་ལྷ་ནི་གསང་ཆེན་ཏེ། །ཞེས་སོ། ༈ །གསུམ་པ་ནི། ལུས་ཀྱི་སྐད་དོད་ཀཱ་ཡ་ཞེས་པ་ཚོགས་
པ་དང་སྤུངས་པ་དང་བསགས་པའི་དོན་ཡིན་པས་ཤ་རུས་གདོས་བཅས་ཀྱི་ལུས་འདི་ཡང་ཤའི་ཁམ་ཚད་
བསགས་པ་དང་ལྡན་པ། རགས་པ་ཉེར་ལྔའི་ནང་གི་གཟུགས་ཅན་རྣམས་འབྲུའི་ཕུང་པོ་བཞིན་ཚོགས་པའམ་
སྤུངས་པ་དང་ལྡན་པ་དང༌། དེ་ནང་གི་སེམས་སེམས་བྱུང་རྣམས་སྐད་ཅིག་སྔ་ཕྱི་ཚོགས་པའི་རྒྱུན་དུ་མ་
དང་ལྡན་པས་ན་ལུས་སུ་བརྗོད་ལ། དེ་ཉིད་བསྒོམས་སྟོབས་ཀྱིས་ཐ་མལ་གྱི་སྣང་ཞེན་ལས་དབེན་པར་བྱས་
པས་ན་དེ་ལྟར་བརྗོད་པའི་ཕྱིར་རོ། ༈ །བཞི་པ་ནི། ལུས་དབེན་སྒོམ་པའི་རྣལ་འབྱོར་པ་ཆོས་ཅན།།
ཁྱོད་ཕྲ་མོ་ཇི་ལྟར་སྒོམ་ཚུལ་ཡོད་དེ། ལུས་ཀྱི་གནད་ཆོས་བདུན་ལྡན་དུས་ཀྱི་གནད་སྤྱིར་རྒྱུན་པ་དང་ཁྱད་
པར་ཐོ་རངས་རིག་པ་དྭངས་པའི་དུས་དང་། ཕྱི་དྲོ་མེའི་དུས་སུ་རླུང་གནད་རང་བབས་ཀྱི་སྒོ་ནས་ཡུལ་
གྱི་གནད་དྷཱ་ཏཱིའི་མར་སྣའམ་ནོར་བུའི་རྩ་འཁོར་གྱི་དྷཱ་ཏཱིའི་དབུས་སུ་དམིགས་རྟེན་ཕྱག་མཚན་ནམ་ཐིག་
ལེ་ཕྲ་མོ་གང་རུང་ལ་སེམས་ཞུགས་པ་བཞིན་དུ་རྩེ་གཅིག་ཏུ་བསྒོམ་པ་དེ་ཡིན་པའི་ཕྱིར། རིམ་ལྔ་བསྡུས་
གསལ་ལས། ལུས་དང་དུས་དང་ཡུལ་རླུང་གི །གནད་ནི་རྣམ་པ་བཞིར་ཤེས་བྱ། །ཞེས་དང༌། འདུས་
པའི་རྒྱུད་ལས། རིན་ཆེན་ཆེན་པོ་ཁ་དོག་ལྔ་། །ཞེས་སོ། །དེ་ལྟར་བསྒོམས་པས་རླུང་འདུ་ཚུལ་ཡོད་དེ།
རླུང་སེམས་འཇུག་པ་གཅིག་པའི་གནད་ཀྱིས་སེམས་དྷཱ་ཏཱིའི་དབུས་སམ་མར་སྣར་གནས་པས་རླུང་ཡང་



{166 }
དེར་འདུ་ཞིང་། དེ་ལ་བརྟེན་ནས་རླུང་དབུ་མར་ཞུགས་པའི་རྟགས་སུ་སྣ་བུག་ནས་མཉམ་རྒྱུ་ཤེད་མཚུངས་
སུ་ངེས་ཅན་ཐེངས་པ་འབྱུང༌། གནས་རྟགས་སུ་སྣ་བུག་གི་རྒྱུ་བ་ཆད། ཐིམ་རྟགས་སུ་སྨིག་རྒྱུ་སོགས་
ཀྱི་རྟགས་རྣམས་ཤར་བའི་ཕྱིར། ཞལ་ལུང་ལས། དེ་ནས་གསང་བའི་ཐིག་ལེ་ཆེ། །རབ་ཏུ་ཕྲ་བར་གོང་
མ་བཞིན། །རང་སེམས་དལ་བུ་དལ་བུས་གཟུང་། །དངོས་པོ་མེད་པའི་གནས་སུ་འགྱུར། །དེ་ཡང་
གཟུང་བ་གོམས་པ་ཡིས། །ཕྱིན་ལོག་ས་ནི་རྣམ་པར་ལྡོག །སྨིག་རྒྱུ་ལྟ་བུ་སྣང་བ་ནི། །རྟགས་ནི་དང་
པོར་ཤེས་པར་བྱ། །དེ་བཞིན་དུ་ནི་ཆུ་ལོག་པས། །དུ་བ་ལྟ་བུ་འབྱུང་བ་ནི། །གཉིས་པ་ཡིན་པར་ཤེས་
པར་བྱ། མེ་ནི་རྣམ་པར་ལོག་གྱུར་པས། །མཁའ་སྣང་འདྲ་བ་གསུམ་པའོ། །རླུང་ནི་དེ་བཞིན་ལོག་པ་
ན༑ ༑མར་མེ་ལྟ་བུ་རབ་སྣང་བ། །རྟགས་ནི་བཞི་པར་ཤེས་པར་བྱ། །དེ་བཞིན་ཕྱིན་ལོག་རྣམ་པར་ཤེས།
ལོག་པས་ཟབ་གསལ་གཉིས་མེད་ཀྱི། །དོན་འདྲ་སྤྲིན་མེད་ནམ་མཁའ་ལྟར། །གསལ་བ་རྟགས་ནི་ལྔ་པའོ།
ཞེས་སོ། །དེ་དག་གི་སྐབས་སུ་དྲན་པ་གསུམ་ལྡན་དུ་སྐྱོང་དགོས་ཏེ། ས་ཁམས་ཆུ་ལ་ཐིམ་པས་སྨིག་རྒྱུ་
ལྟ་བུའི་སྣང་བ་འཆར་བ་ན། དེ་སྔོན་དུ་རླུང་རགས་པ་རྣམས་ཕལ་ཆེར་ཐིམ་ཚར། དེའི་རྗེས་སུ་དུ་བ་ལྟ་
བུའི་སྣང་བ་འབྱུང་ཡོང་བས་དེ་ངོ་ཤེས་པར་བྱེད་དགོས། ད་ལྟ་སྨིག་རྒྱུ་ལྟ་བུའི་སྣང་བ་ཤར་འདུག་སྙམ་
དུ་སྐྱོང༌། ཆུ་མེ་ལ་ཐིམ་པས་དུ་བ་ལྟ་བུའི་སྣང་བ་འཆར་བ་ན། དེའི་སྔོན་དུ་སྨིག་རྒྱུ་ལྟ་བུའི་སྣང་བ་སོང་
ཚར༑ ༑དེའི་རྗེས་སུ་མཁའ་སྣང་མེ་ཁྱེར་ལྟ་བུའི་སྣང་བ་འབྱུང་ཡོང་དེ་ཤེས་པར་བྱེད་དགོས། ད་ལྟ་དུ་
བ་ལྟ་བུའི་སྣང་བ་ཤར་འདུག་སྙམ་པ་སོགས་ཀྱིས་སྐྱོང་དགོས་སོ། །རླུང་འདུ་ཞིང་ཐིམ་པ་ལས་ཞུ་བདེ་སྐྱེ་
ཚུལ་ཡོད་དེ། རླུང་དྷུ་ཏིར་ཞུགས་གནས་ཐིམ་གསུམ་བྱས་པ་དེའི་མཐུ་ལས་གཏུམ་མོ་འབར་ཏེ་སྤྱི་བོ་ནས་
བྱང་སེམས་ཞུ་བ་རིམ་པ་བཞིན་མགྲིན་པ། སྙིང་ག ལྟེ་བ། ནོར་བུར་སླེབས་པ་ནི་དགའ་བ་བཞིར་འཇོག་
ལ༑ ༑དགའ་བ་རེ་རེ་ལ་བཞི་བཞིར་ཕྱེ་བས་དགའ་བ་བཅུ་དྲུག་དང༌། བྱང་སེམས་དམར་པོ་འབབ་པའི་
ཚ་ནས་དགའ་བ་བཞི་པོ་རེ་རེ་ལ་གསུམ་གསུམ་དུ་ཕྱེ་ན་བཅུ་གཉིས་སུ་ཡང་ཡོད་དེ། ཕྱག་ཆེན་ཐིག་ལེ་ལས།
རི་བོང་མཚན་མའི་ཆ་འདི་རྣམས། །དགའ་བའི་ཐིག་ལེ་བཅུ་དྲུག་སྟེ། །ཨཱ་ལིའི་ངོ་བོར་ཤེས་པར་བྱ།
འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་དེ་ལྟར་ནའང་། །ཉི་མ་བཅུ་གཉིས་རྣམས་སུ་བཤད།



{{i67}
ཅེས་སོ། །སྤྱིར་བྱང་སེམས་ཞུ་བ་ལ་གཏུམ་མོ་ངེས་པར་འབར་དགོས་ཤིང་། ཐ་མལ་པ་རྣམས་ཀྱི་བྱང་
སེམས་སྤྱི་བོ་ནས་ཞུ་སྟེ་སྤྱི་བོའི་རྩ་འདབ་ཀྱི་རྒྱབ་ནས་སྲོག་པ་རྩའི་ནང་བརྒྱད་དེ་ལྟོ་བའི་འོག་ཏུ་སླེབས་པ་ན་
དབུ་མའི་ནང་དུ་ཞུགས་ཕྱིར་འཕོ་བ་ཡིན་ལ་དེའི་གནད་ཀྱིས་འཁྲིག་པའི་བདེ་བ་ཡིད་ཙམ་བརྒྱལ་བ་ལྟ་བུའི་
སྣང་བ་འབྱུང་བ་ཡིན། ལམ་སྒོམ་པའི་ཚེ་ཐོག་མར་བྱང་སེམས་འབབ་ལུགས་སྔར་དང་འདྲ་ཡང་དབུ་
མའི་ནང་ནས་འབབ་པར་དམིགས་པས་བཅོས་ནས་སྒོམ་པ་ལས། སྐབས་ཞིག་ན་བྱང་སེམས་སྤྱི་བོའི་མདུན་
གྱི་རྩ་འདབ་ནས་འབབ་ཡོང་ལ། དེའི་ཚེ་འབད་དེ་སྒོམ་ན་རྩ་མདུད་གྲོལ་བ་ཡིན་ནོ། །ཞུ་བདེ་འདྲེན་པའི་
ཚེ་རླུང་དྷུ་ཏིར་ཐིམ་པའི་དབང་གིས་བྱང་སེམས་ཞུ་བ་ཡིན་ན་བྱང་སེམས་གཡོ་བྱེད་ཀྱི་རླུང་རྣམས་རིམ་
གྱིས་གཡོ་བ་ཞན་དུ་སོང་ནས་བྱང་སེམས་ནོར་བུར་སླེབ་པ་ན། བྱང་སེམས་ཕྱི་རོལ་ཏུ་སྤྱོད་པའི་རླུང་གི་
འཇུག་པ་ཞི་བར་འགྱུར་པས་ནོར་བུའི་རྩེར་བཟུང་ཡང་ལྷན་སྐྱེས་མཚན་ཉིད་ཚང་བ་མ་སྐྱེས་ཀྱི་བར་དུ་ཕྱིར་
མི་འཕོ་མོད། །དྷཱ་ཏཱིར་རླུང་མ་ཐིམ་གྱི་བར་དུ་དབང་པོ་རབ་རྣམས་ཀྱིས་བྱང་སེམས་ནོར་བུར་སླེབས་མ་
ཐག་དང་། འབྲིང་གིས་སྙིང་ག་དང་། ཐ་མ་རྣམས་ཀྱིས་མགྲིན་པར་མ་སླེབ་ཙམ་ནས་ལུགས་ལྡོག་ཏུ་
འདྲེན་པ་ལ་གོམས་སུ་བཅུག་དགོས་ཏེ། དེ་ལྟར་མ་བྱས་པར་བྱང་སེམས་ཕྱི་རོལ་ཏུ་འཕོ་བའི་འགྱུར་བ་
དེ་དོན་དུ་གཉེར་བར་བྱེད་ན་གོང་མའི་རྟོགས་མ་མི་སྐྱེ་བའི་ཁར། སོ་ཐར་གྱི་སྡོམ་ལྡན་ཡིན་ན་ལྷག་མའི་
ལྟུང་བ་བསྐྱེད་ཅིང་། སྟབས་ཉེས་ན་ཕམ་པར་ཡང་འགྱུར་བས་ཤིན་ཏུ་གཟབ་དགོས་སོ། །སྤྱིར་དགའ་
བཞི་དང་སྟོང་པ་བཞི་བྲང་སྤྲོད་དུ་འབྱུང་བར་གསུངས་ཀྱང་ངེས་པ་མེད་དེ། །བྱང་སེམས་འཇུ་སླ་ལ་རླུང་
ཐིམ་དཀའ་བའི་རིགས་ལ་བྱང་སེམས་ཞུ་ནས་ལྟེ་བ་སོགས་སུ་སླེབས་ཀྱང་སྟོང་པ་དང་པོ་མ་ཤར་བ་ཡང་
ཡོད་ལ། །དེ་ལས་ལྡོག་པའི་རིགས་ལ་སྟོང་པ་དང་པོ་ཤར་ཀྱང་ཀུན་སྤྱི་བོ་ནས་མ་ཞུ་བ་ཡང་ཡོད་དེ། ཡས་
བབས་ཀྱི་དགའ་བཞི་དྲངས་པའི་མཐར་ལུས་དབེན་གྱི་སྐབས་འདིར་མས་བརྟན་གྱི་དགའ་བཞི་རྣལ་འབྱོར་
པ་རང་གི་ཆེད་དུ་གཉེར་ནས་མན་ངག་གིས་གྱེན་དུ་འདྲེན་ཅིང་བྱང་སེམས་སྤྱི་བོའི་དབུ་མའི་ནང་དུ་བརྟན་
པར་བྱ་དགོས་ཏེ། དེ་ཉིད་ལས། དེ་ནས་སྲོག་གི་སྟེང་དུ་ཡིད། །དེ་ཡི་མཐུན་པས་འབབ་པར་འགྱུར།
པདྨའི་ལྟེ་བའི་དབུས་གནས་པ། །གང་དེ་ཕྱི་ནས་བརྟན་གྱུར་པ། དེ་ཚེ་མགོན་པོ་འགྲོ་མི་འགྱུར། །ཇི་



{168}
ལྟར་བུ་ག་མེད་སྣོད་དུ། །ཆུ་རྣམས་ཟད་པ་མེད་གནས་ལྟར། །དེ་ཚེ་བདེ་བ་བརྟན་པར་འགྱུར། །ཞེས་
སོ༑ །དེ་འདྲའི་ཡེ་ཤེས་དེ་སྐྱོང་ཚུལ་ཡང་ཡོད་དེ། །ཕྲ་མོ་བསྒོམས་སྟོབས་ཀྱིས་རླུང་དབུ་མར་ཞུགས་
གནས་ཐིམ་གསུམ་བྱས་པ་ལས་ཀུན་དབུ་མའི་ནང་དུ་འབབ་པའི་རེག་བྱས་དམིགས་རྐྱེན་བྱས་ནས་ལུས་
ཚོར་བདེ་བ་སྐྱེས། །དེས་དེ་མ་ཐག་རྐྱེན་བྱས་ནས་ཡིད་བདེ་སྐྱེ། །དེ་དང་སྟོང་ཉིད་ཕྲ་མོ་གཉིས་ཡུལ་ཡུལ་
ཅན་དབྱེར་མེད་པར་སྦྱར་ནས་རྩེ་གཅིག་ཏུ་མཉམ་པར་འཇོག་ཅིང་། དེ་ལས་ལངས་པའི་རྗེས་ཐོབ་ཏུ་ཆོས་
ཐམས་ཅད་རང་བཞིན་གྱིས་གྲུབ་པས་སྟོང་ཡང་རྟོག་པས་བརྟགས་ཙམ་གྱི་ཆོས་ཅན་སྣ་ཚོགས་སུ་འཆར་
བ་རོ་གཅིག་པ་དུ་མར་འཆར་ཚུལ་དང་། ཆོས་ཅན་སྣ་ཚོགས་པ་རྣམས་ཀྱང་རང་བཞིན་སྟོང་པའི་ངང་
དུ་རོ་གཅིག་པ་དུ་མ་རོ་གཅིག་དང་། དེ་ལྟ་བུའི་སྟོང་ཉིད་ངེས་པའི་སྐབས་སུ་སྔར་གྱི་མཉམ་གཞག་གི་བདེ་
བ་དྲན་པར་བྱས་ཏེ་གང་ཤར་བདེ་སྟོང་གི་རྣམ་རོལ་ཏུ་འཆར་བ་དང༌། དེ་ལྟ་བུའི་བདེ་སྟོང་དབྱེར་མེད་
ཀྱི་ཡེ་ཤེས་ཀྱི་གཟུང་རྣམ་དེ་ཡང་རིགས་བརྒྱ་རིགས་ལྔ་རིགས་གསུམ་དང་ཁྱད་པར་ལུས་དབེན་མཐར་ཐུག་
གསང་ཆེན་རིགས་གཅིག་ཏུ་སྒོམ་པའི་བསམ་གཏན་དང་། རྗེས་ཐོབ་ཏུ་ཡུལ་དབང་དབང་ཤེས་ནི་གསང་
གསུམ་སྟེ་ལྔ་ཚན་གསུམ་པོ་ལྷའི་རྣམ་པར་སྒོམ་པ་སྟེ་རིགས་ལྔའི་བདག་ཉིད་ཡིན་ནོ་ཞེས་རྟོག་པ་ནི་རྟོག་པ་
དང༌༑ ༑ཡུལ་དེ་ཉིད་ལ་ཞིབ་ཏུ་ཕྱེ་ནས་རྣམ་པར་དཔྱོད་པས་གནས་པའི་དཔྱོད་པ་གཉིས་དང༌། མཉམ་
གཞག་ཏུ་དང་པོར་འོག་སྒོའི་ཕྲ་མོ་བསྒོམས་པའི་དབང་གིས་བདེ་བ་ཆེན་པོ་ཐོབ་པ་ན་དེས་སྟོང་པ་ཉིད་ཀྱི་དོན་
ངེས་པར་བྱས་ཏེ་བསྒོམས་པས་སྟོང་ཉིད་རྟོགས་པའི་ཡིད་བདེ་ཁྱད་པར་ཅན་ཐོབ་པའི་དགའ་བ་དང་། ཡིད་
བདེ་དེ་དང་མཚུངས་ལྡན་གྱི་སེམས་བྱུང་ལུས་དང་སེམས་ཤིན་ཏུ་ལས་རུང་དུ་བྱེད་པའི་ཆོས་སུ་གྱུར་པའི་
ཤིན་སྦྱངས་ཀྱི་བདེ་བ་དང་། ཤེས་པ་མིག་གི་རྣམ་ཤེས་སོགས་དྲུག་དང་ཤེས་བྱ་གཟུགས་ལ་སོགས་པ་དྲུག་
བྱུང་ཟད་ཀྱི་ཡེ་ཤེས་སེམས་རྩེ་གཅིག་པ་རྣམས་ཉམས་སུ་ལེན་པ་ཡིན་པའི་ཕྱིར། །ལུས་དབེན་ཆོས་ཅན།
ཁྱོད་སོར་བསམ་གྱི་ཡན་ལག་ཏུ་འགྱུར་ཚུལ་ཡོད་དེ། །ལུས་དབེན་རྗེས་ཐོབ་ཏུ་བདེ་སྟོང་གི་རྒྱས་བཏབ་
པའི་ཡུལ་ལྔ་ལ་དབང་ཤེས་ལྔས་ཀྱང་ལོངས་སྤྱོད་དུ་སོ་སོར་ཏེ་ཡང་ཡང་སྡུད་ཅིང་ལེན་པའི་རྐྱེན་གྱིས་གང་
ཤར་ཐམས་ཅད་ཡིད་ཤེས་ཀྱིས་བདེ་སྟོང་གི་ངོ་བོར་བལྟ་བ་ནི་སོར་སྡུད་དེ། །འདུས་པའི་རྒྱུད་ཕྱི་མ་ལས།



{169}
དབང་པོ་བཅུ་པོ་རྣམས་ཀྱི་ཡང་། རང་གི་འཇུག་གནས་ཐམས་ཅད་དུ། །འདོད་པ་སོ་སོར་སྡུད་པས་ན།།
སོ་སོར་སྡུད་པ་ཞེས་བཤད་དོ། །ཞེས་སོ། །རང་རྒྱུ་སོར་སྡུད་ཀྱི་བདེ་སྟོང་གིས་རྒྱས་བཏབ་པ་ལ་བརྟེན་
ནས་བྱུང་བ་འདོད་པའི་ཡུལ་ལྔ་ལ་སོགས་པ་ལྷའི་སྐུ་དང་དེ་ཁོ་ན་ཉིད་ལ་བལྟ་བའི་རྣལ་འབྱོར་ནི་བསམ་གཏན་
ཡིན་པའི་ཕྱིར། དེ་ཉིད་ལས། འདོད་པ་ལྔ་ནི་འདོར་བསྡུས་ནས། སངས་རྒྱས་ལྔ་རུ་སྦྱོར་བ་ཡི། །བརྟག་
པ་བསམ་གཏན་ཞེས་བཤད་དེ། །བསམ་གཏན་དེ་ནི་རྣམ་ལྔར་འགྱུར། །རྟོག་དང་དཔྱོད་དང་དགའ་བ་
དང་༑ ༑དེ་བཞིན་བདེ་བ་ཉིད་དང་ཡང་། །སེམས་ཀྱི་རྩེ་གཅིག་ཉིད་དག་སྟེ། །ལྔ་པོ་དེར་ནི་བསམ་གཏན་
བསྡུ༑ ༑ཞེས་སོ། ༈ ལྔ་པ་ནི་རླུང་ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་རྡོར་
བཟླས་བྱས་པ་ལ་བརྟེན་ནས། སྙིང་གི་གོང་འོག་གི་རྩ་མདུད་ལྷོད་པོར་སོང་སྟེ་སྟེང་འོག་གི་རླུང་ཐམས་
ཅད་སྙིང་གི་དྷུ་ཏཱིའི་ནང་དུ་ཐིམ་པ་ལས་བྱུང་བའི་སྣང་བའི་ཡེ་ཤེས་ནམ་སྐྱེས་པ་ན་ལུས་དབེན་ནས་ངག་དབེན་
དུ་འཕོས་པ་ཡིན་ནོ། ༈ གཉིས་པ་ལ་བདུན། །མཚན་ཉིད། །སྒྲ་བཤད། ཤེས་བྱ་རླུང་གི་དེ་ཉིད།
སྔགས་ཀྱི་དེ་ཉིད། དབྱེ་བ། ཇི་ལྟར་སྒོམ་ཚུལ། གོང་མར་འཕོས་ཚུལ་ལོ། །དང་པོ་ནི། །དབེན་གཞིའི་
ངག་ཐ་མལ་བའི་ལྡང་འཇུག་གནས་གསུམ་རྡོར་བཟླས་དང་སྲོག་རྩོལ་གྱི་གནད་ལ་བརྟེན་ནས་རླུང་སྔགས་
དབྱེར་མི་ཕྱེད་པར་སྦྱོར་བའི་སྒོ་ནས་གཟུང་འཛིན་ཀྱི་ཀུན་རྟོག་གཞོམ་པའི་སློབ་པའི་རྒྱུད་ཀྱི་རྣལ་འབྱོར་
དེ༑ ༑ངག་དབེན་གྱི་མཚན་ཉིད། ༈ གཉིས་པ་ནི། །ངག་གི་རྩ་བ་ཤིན་ཏུ་ཕྲ་བའི་རླུང་ཐ་མལ་དུ་རྒྱུ་བ་
ལས་དབེན་པར་བྱས་ཏེ་རླུང་སྔགས་དབྱེར་མེད་པའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། ༈
གསུམ་པ་ནི། རྡོར་བཟླས་བྱ་བའི་གཞི་རླུང་གི་དེ་ཉིད་དང་སྔགས་ཀྱི་དེ་ཉིད་གཉིས་ཀ་ཐོས་བསམ་གྱིས་ལེགས་
པར་ཤེས་པར་བྱས་ནས་དེའི་འོག་ཏུ་རྡོར་བཟླས་ལ་བསླབ་པར་བྱ་སྟེ། །རིམ་ལྔ་ལས། རླུང་གི་དེ་ཉིད་
རིམ་གྱིས་ནི། །སྔགས་ཀྱི་དེ་ཉིད་ཡང་དག་འཇུག །སྔགས་ཀྱི་བསྐྱེད་པ་རྟོགས་ནས་ནི། །རྡོ་རྗེ་བཟླས་པ་
ལ་ནི་སློབ། །ཅེས་སོ། རྩ་བའི་རླུང་ལྔ་པོ་ཆོས་ཅན། །ཁྱོད་ལ་ཕྲ་རགས་གཉིས་སུ་ཡོད་དེ། །ཕྲ་བ་ནི་ཤིན་
ཏུ་ཕྲ་བའི་རླུང་འོད་ཟེར་ལྔ་པ་དེ་ཡིན་པ་གང་ཞིག །རགས་པ་ནི་སྙིང་ག་དང༌། མགྲིན་པ། ལྟེ་བ། གསང་
གནས༑ ༑ལུས་ཀྱི་ཚོགས་རྣམས་ལ་གནས་པའི་སྲོག་འཛིན། གྱེན་རྒྱུ། མཉམ་གནས། །ཐུར་སེལ།



{170}
ཁྱབ་བྱེད་ཀྱི་རླུང་ལྔ་པོ་དེ་ཡིན་པའི་ཕྱིར། །ཁྱབ་བྱེད་མ་གཏོགས་པའི་རླུང་གཞན་བཞི་པོ་ཆོས་ཅན། །ཁྱོད་
ཉིན་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱ་ཚང་བར་རྒྱུ་ཚུལ་ཡོད་དེ། །ཉིན་ཞག་རེ་ལ་སྲོག་འཛིན་དག་
བརྒྱ་པ་ཕྲག་ལན་དྲུག་སྣ་བུག་གཉིས་ཀ་ནས་དལ་ཞིང་འཇམ་པར་རྒྱུ། །ཐུར་སེལ་དགུ་བརྒྱ་པ་ཕྲག་ལན་
དྲུག་སྣ་བུག་གཉིས་ཀ་ནས་དྲག་ཅིང་ཙུབ་པར་རྒྱུ། །གྱེན་རྒྱུ་དགུ་བརྒྱ་པ་ཕྲག་ལན་དྲུག་སྣ་བུག་གཡས་ཁོ་
ན་ནས་དྲག་ཏུ་རྒྱུ། །མཉམ་གནས་དགུ་བརྒྱ་པ་ཕྲག་ལན་དྲུག་སྣང་བུག་གཡོན་ཁོ་ན་ནས་དལ་བར་རྒྱུ་བ་
དེ་ཡིན་པའི་ཕྱིར། །རྡོར་ཕྲེང་ལས། སངས་རྒྱས་ལྔ་ཡི་རིགས་གནས་པ། སྣ་རྩེའི་བུ་ག་ལས་བྱུང་བ།
རླུང་ལྔ་སྟེང་དུ་ཡང་དག་རྒྱུ། །ལུས་ལ་རྟག་ཏུ་རྒྱུ་བར་འགྱུར། །ཀུན་རྫོབ་སྣང་ནི་སྤྱོད་པ་ཡི། །སྒོ་དེ་
ལས་ནི་རྣམ་པར་བྱུང་། །གཡོན་དང་གཡས་དང་གཉིས་ཀ་དང་། དལ་བར་རྒྱུ་དང་རྣམ་པ་བཞི། །གཡས་
པ་ནས་ནི་འབྱུང་བའི་ཁམས། མེ་ཡི་དཀྱིལ་འཁོར་ཉིད་ཡིན་ཏེ། །ཁ་དོག་དམར་བའི་མཆོག་འདི་ནི། །པདྨ་
མགོན་པོ་རྒྱུ་བའོ། །གཡོན་པ་ནས་ནི་འབྱུང་བའི་ཁམས། །རླུང་གི་དཀྱིལ་འཁོར་བྱུང་བ་དག །ལྗང་
སེར་དག་ཏུ་སྣང་བ་སྟེ། །ལས་ཀྱི་མགོན་པོ་རྒྱུ་བའོ། །གཉིས་ཀ་ནས་ནི་འབྱུང་བའི་ཁམས། །གསེར་གྱི་
མདོག་ཏུ་སྣང་བ་སྟེ། །དབང་ཆེན་གྱི་ནི་དཀྱིལ་འཁོར་ཉིད། །རིན་ཆེན་མགོན་པོ་རྒྱུ་བའོ། །དལ་ཞིང་རྒྱུ་
བ་མེད་པའི་ཁམས། །དག་པ་ཤེལ་ལྟར་སྣང་བ་སྟེ། །སྐད་ཅིག་ཆུ་ཡི་དཀྱིལ་འཁོར་ཏེ། །རྡོ་རྗེ་མགོན་པོ་
རྒྱུ་བའོ། །ཁམས་ཀུན་ཡང་དག་འབྱུང་བ་ནི། །རྟེན་དང་བརྟེན་པར་གཟུང་བ་ནི། །རྣམ་སྣང་མཛད་ཆེན་
སྐུ་ཡིན་ཏེ། །འཆི་བའི་མཐར་ནི་འབྱུང་བར་འགྱུར། །ཞེས་སོ། །རྒྱུད་ལས་འོད་དཔག་མེད་ཀྱི་རླུང་
ཐོག་མར་གསུངས་པའི་རྒྱུ་མཚན་ནི་རྡོར་བཟླས་གསུང་རྡོ་རྗེའི་དབང་དུ་བྱས་ནས་ཡིན་ཞེས་སྡོམ་འབྱུང་
འགྲེལ་པར་བཤད་དེ་འདི་སྒོམ་པའི་རིམ་པ་ལ་དགོས་ཞེས་སྔགས་རིམ་ཆེན་མོ་ལས་གསུངས་སོ། །འབྱུང་
ཆེན་གྱི་རླུང་དགུ་བརྒྱ་ཕྲག་རེ་རྒྱུ་བ་ན་ལྷ་མོ་བཞིའི་རླུང་ཉིས་བརྒྱ་ཉེར་ལྔ་པ་ཕྲག་བཞིར་རྒྱུ་སྟེ། །དགོངས་
པ་ལུང་སྟོན་ལས། །གོས་དཀར་ལ་སོགས་བཟླས་བཤད་པ། །བརྒྱ་ཕྲག་གཉིས་དང་ཉི་ཤུ་ལྔ། །བཞི་པོ་
ལེགས་པར་བསྒྲེས་པ་ཡིས། །སྦྱོར་བཞིས་བསྡུས་པས་བརྒྱ་ཕྲག་དགུ། །དགུ་པ་བརྒྱ་དག་ཏུ་གང་བསྟན་
པ༑ ༑ཉི་ཤུ་རྩ་བཞི་རིམ་གྱིས་ནི། །དེ་ནས་སོ་སོར་འབྱུང་བ་ལས། ཉི་ཁྲི་ཆིག་སྟོང་དྲུག་བརྒྱ་འོ། ཞེས་



{171}
སོ༑ ༑སྲོག་འཛིན་གཙོ་བོར་བྱས་ཏེ་རྒྱུ་བ་ན་རང་དབང་བའི་ཁ་དོག་དཀར་པོ་ཡིན་པས་དེའི་ཤན་གྱིས་ཐུར་
སེལ་དཀར་སེར། མཉམ་གནས་དཀར་ལྗང་། གྱེན་རྒྱུ་དཀར་དམར་གྱི་མདངས་ཅན་དུ་འོང་ལ། །དེའི་
ཡིན་ལ་ཐོག་མར་སྤུན་མའི་རླུང་ཉིས་བརྒྱ་ཉེར་ལྔ་སྣ་བུག་གི་དབུས་དྲང་ཐད་ནས་རྒྱུ། །དེ་ནས་མཱ་མ་ཀཱིའི་
རླུང་ཉིས་བརྒྱ་ཉེར་ལྔ་སྣ་བུག་གི་འོག་མས་རྐན་ལ་བདར་ནས་རྒྱུ། །དེ་ནས་གོས་དཀར་མོའི་རླུང་ཉིས་བརྒྱ་
ཉེར་ལྔ་སྣ་བུག་གི་སྟེང་ཡ་ཕིབས་ལ་བདར་ནས་རྒྱུ། །དེ་ནས་སྒྲོལ་མའི་རླུང་ཉིས་བརྒྱ་ཉེར་ལྔ་སྣ་བུག་གི་
ལོགས་ལ་བདར་ནས་རྒྱུ་ཚར་བ་ན་དཀྱིལ་འཁོར་གྱི་འཕོ་བ་གཅིག་རྫོགས་པ་ཡིན་ནོ། །དེ་ལྟར་བྱས་ན་ཐབས་
མགོན་པོ་བཞི་པོ་རེ་རེས་གཙོ་བྱས་ནས་རྒྱུ་བའི་ཚེ་མགོན་པོ་བཞིའི་རླུང་དུས་མཉམ་དུ་རྒྱུ་ཡང་། །ཤེས་
རབ་ལྷ་མོ་བཞིའི་རླུང་དུ་ཕྱེ་བའི་ལྷ་མོ་བཞི་པོ་རིམ་ཅན་ཁོ་ནར་རྒྱུ་བ་ཡིན་ཏེ། འབྱུང་ཆེན་གྱི་དཀྱིལ་འཁོར་
བཞི་དུས་གཅིག་ཁོ་ན་དང་འབྱུང་ཆུང་གི་དཀྱིལ་འཁོར་རིམ་ཅན་ཁོ་ནར་རྒྱུ་བའོ། །རླུང་རྣམས་ཀྱི་འཕོ་
ཚུལ་ནི། །དུས་འཁོར་ལུགས་ལ་ཞག་གཅིག་གི་རླུང་ཉི་ཁྲི་ཆིག་སྟོང་དྲུག་བརྒྱ་ལ་འཕོ་བ་བཅུ་གཉིས་སུ་བྱེད་
དེ༑ ༑ལྟེ་བའི་རྩ་འདབ་བཅུ་དྲུག་གི་མཚམས་ཀྱི་རྩ་འདབ་བཞི་སྟོང་པར་བྱས་པའི་ལྷག་མ་བཅུ་གཉིས་ལ་
གཡས་ནས་ས་ཆུ་མེ་རླུང་ནམ་མཁའ་ཡེ་ཤེས་ཀྱི་རླུང་དྲུག་དང་གཡོན་ནས་ཡེ་ཤེས་ནམ་མཁའ་རླུང་མེ་ཆུ་
སའི་རླུང་དྲུག་གི་རིམ་པས་རྒྱུ་ཞིང་། གཡས་ཀྱི་ས་ནས་གཡོན་གྱི་ནམ་མཁར་འཕོ་བ་ལ་སོགས་པའི་རིམ་
པས་རེ་རེར་ལ་སྟོང་བརྒྱད་བརྒྱ་རེ་རྒྱུ་བས་འཕོ་བ་བཅུ་གཉིས་སོ། །འོན་ཀྱང་འཕོ་མཚམས་རེ་རེར་དབུ་
མ་ནས་དབུགས་ང་དྲུག་དང་བཞི་ཆ་རེ་རྒྱུ་བས་ཞག་གཅིག་ལ་དབུ་མ་ནས་རླུང་དྲུག་བརྒྱ་དོན་ལྔ་རེ་རྒྱུ་ཡང་
དེ་ལ་འཕོ་བ་ཟུར་དུ་མི་འཇོ་གཅིང༌། །རྩ་འདབ་དང་དཀྱིལ་འཁོར་དང་སྣ་བུག་གི་འཕོ་བ་སོ་སོར་ཡང་མི་
འདོད་དོ། །འདུས་པའི་ལུགས་འདིར་ཞག་གཅིག་ལ་རླུང་འབྱུང་འཇུག་གཉིས་ལ་གཅིག་ཏུ་བྱས་པའི་ཉི་
ཁྲི་ཆིག་སྟོང་དྲུག་བརྒྱ་ལ་ཐུན་ཕྱེད་པ་ཉེར་བཞིར་བཤད་དེ། །ཐབས་མགོན་པོ་བཞི་རེ་རེའི་རླུང་ལ་ཤེས་
རབ་ལྷ་མོ་བཞིའི་རླུང་བསྡོམས་པ་དགུ་བརྒྱ་པ་རེ་ལ་ཐུན་ཕྱེད་དུ་གསུངས་ཤིང་། །དེ་ཡང་པདྨ་མགོན་པོའི་
རླུང་གཙོ་བོར་བྱས་ནས་རྒྱུ་བའི་ཚེ་མེའི་མེ་གོས་དཀར་མོ་དང་མེའི་རླུང་སྒྲོལ་མ་དང་མེའི་ས་སྤྱན་མ་དང་
མེའི་ཆུ་མཱ་མ་ཀཱིའི་རླུང་རྣམས་ཉིས་བརྒྱ་ཉེར་ལྔ་རེ་རྒྱུ་བ་རྫོགས་པ་དང་མཉམ་ང་དཀྱིལ་འཁོར་གྱི་འཕོ་བ་



{172}
དང་རྩ་འདབ་ཀྱི་འཕོ་བ་རེ་ཡང་བྱེད་པས་ན་ཞག་གཅིག་ལ་ཐུན་ཕྱེད་པ་ཉེར་བཞི་དང་དཀྱིལ་འཁོར་གྱི་འཕོ་
བ་དང་རྩ་འདབ་ཀྱི་འཕོ་བ་ཉེར་བཞི་ཞེས་བཤད་དོ། །དེས་ན་ཞག་གཅིག་ལ་འབྱུང་ཆེན་ཐབས་ཀྱི་རླུང་བཞི་
པོ་རེ་རེ་ལན་དྲུག་དྲུག་ཏུ་འཕོ་བས་འཕོ་ཆེན་ཉེར་བཞི་དང༌། དེ་རེ་རེ་ལ་ཆ་བཞི་བཞིར་བགོས་པས་འབྱུང་
ཆུང་ཤེས་རབ་ཀྱི་རླུང་གི་འཕོ་ཆུང་གོ་དྲུག་ཏུ་འགྱུར་རོ། །བདེ་དགྱེས་ཀྱི་ལྕགས་ལ། སྡོམ་འབྱུང་ལས།
མེལ་ཚེ་ཐུན་དུ་བརྗོད་པར་བྱ། །ཐུན་བཞི་ཉིན་མོར་རིག་བྱ་སྟེ། །དེ་བཞིན་མཚན་མོའང་ཐུན་བཞིའོ། །འཕོ་
བའི་ཡན་ལག་བཅུ་དྲུག་གི །རླུང་ནི་ཉིན་ཞག་གཅིག་གིས་འགྱུར། །སྣ་ཡི་བུ་ག་ལ་རྟག་ཏུ། །ཐུན་ནི་ཕྱེད་
ཕྱེད་ཡང་དག་རྒྱུ། །ཞེས་ཞག་གཅིག་ལ་ཐུན་བྱེད་པ་བཅུ་དྲུག་དང་དཀྱིལ་འཁོར་གྱི་འཕོ་བ་དང་འཕོ་ཆེན་
ཡང་བཅུ་དྲུག་ཏུ་གསུངས་པ་ནི། །མེལ་ཚེ་ཐུན་དུ་འདོད་པས་ཞག་གཅིག་ལ་ཐུན་བརྒྱད་དང་དེ་ཆ་གཉིས་
སུ་ཕྱེ་བའི་ཐུན་ཕྱེད་པ་བཅུ་དྲུག་ཡོད་དོ། །སྣ་བུག་ཏུ་ཐུན་ཕྱེད་རེར་རྒྱུ་བར་བཤད་པའི་འཕོ་བ་བཅུ་དྲུག་
ནི་མེ་རླུང་གི་དཀྱིལ་འཁོར་སྣ་བུག་གཡས་གཡོན་རེ་རེ་བར་རྒྱུ་བས་སྣ་བུག་གཡས་གཡོན་དུ་འཕོ་ཐེབས་བརྒྱད་
དང༌༑ ༑ས་ཆུ་གཉིས་སྣ་བུག་ལས་མཉམ་དུ་རྒྱུ་བས་སྣ་བུག་མི་འཕོ་བའི་ཐུན་ཕྱེད་བརྒྱད་དེ་བཅུ་དྲུག་ལ་
འཕོ་བ་བཅུ་དྲུག་ཏུ་བཞེད་དོ། །དེས་ན་འབྱུང་ཆུང་གི་འཕོ་ཆུང་རེ་བཞི་དང་སྣ་བུག་གི་འཕོ་བ་ཐུན་ཕྱེད་པ་
བརྒྱད་དང་། དེ་དང་དཀྱིལ་འཁོར་གྱི་འཕོ་བའི་ཐུན་ཕྱེད་པ་བརྒྱད་དེ་བཅུ་དྲུག་ནི་འཕོ་ཆེན་བཅུ་དྲུག་ཅེས་
བྱའོ༑ ༑འབྱུང་བ་ཆེ་ཆུང་གི་རླུང་རྣམས་རྩ་འཁོར་རྣམས་ཀྱི་གང་ནས་རྒྱུ་བའི་ཚུལ་ཡང་། སྡོམ་འབྱུང་
ལས༑ ༑རྩ་ནི་སུམ་ཅུ་གཉིས་ཞེས་བྱ། །ཐུན་གཅིག་གི་ནི་བཞི་ཆ་རྣམས། རྩ་དང་ཆུ་ཚོད་ཅེས་ཀྱང་
བརྗོད༑ ༑ཉིན་དང་མཚན་མོའི་དབྱུག་གུའི་ཚད། །དྲུག་ཅུ་རྩ་བཞི་དག་ཏུ་འགྱུར། །རྩ་ཕྱེད་ཆུ་ཚོད་ཕྱེད་
དབྱུག་གུ །ཐུན་ནི་བརྒྱད་ཆ་ཞེས་པར་དྲན། །རླུང་ནི་སྣ་སྒོར་འབྱུང་འཇུག་ལ། །དབུགས་སུ་ཡོངས་
སུ་གྲགས་པ་སྟེ། །ཞེས་པ་ལྟར། །སྐྱེས་བུ་ནད་མེད་ཁམས་སྙོམས་པའི་རླུང་འབྱུང་འཇུག་གཉིས་ལ་དབུགས་
གཅིག་ཏུ་བྱས་པའི་ཉི་ཁྲི་ཆིག་སྟོང་དྲུག་བརྒྱ་ཞག་གཅིག་ལ་རྒྱུ་བའི་ཚེ། །ལྟེ་བའི་རྩ་འདབ་དྲུག་ཅུ་རེ་བཞིའི་
རྩ་འདབ་གཅིག་ལ་དབུགས་སུམ་བརྒྱ་དང་ཕྱེད་བཅས་སོ་བདུན་རེ་རྒྱུ་བ་ནི་རྩ་ཕྱེད་དམ་ཆུ་ཚོད་ཕྱེད་པ་དབྱུག་
གུ་རེའི་རླུང་ཡིན་ཞིང་དེ་རྫོགས་ནས་རྩ་འདབ་གཞན་གཅིག་ལ་འཕོས་པའི་རིམ་གྱིས་རེ་བཞི་པོ་རྫོགས་པ་



{173}
དང་དབྱུག་གུ་རེ་བཞི་ཡང་ཚང་འགྲོ་བས་ཉིན་མཚན་གྱི་ཞག་གཅིག་ཡོངས་སུ་རྫོགས་སོ། །ལྟེ་བའི་རྩ་འདབ་
ལ་ཇི་ལྟར་རྒྱུ་ཞིང་འཕོ་བ་དེ་བཞིན་དུ་ཞག་རེ་ལ་སྤྱི་བོའི་རྩ་འདབ་སོ་གཉིས་ཀྱི་རེ་རེ་ལ་དབྱུག་གུ་རེའི་དབུགས་
ཉིས་འགྱུར་རླུང་དྲུག་བརྒྱ་དོན་ལྔ་རེ་རྒྱུ་སྟེ་ཐུན་གཅིག་གི་བཞི་ཆ་ཆུ་ཚོད་རེའི་དབུགས་སོ། །མགྲིན་པའི་
རྩ་འདབ་བཅུ་དྲུག་གི་རེ་རེ་ལ་ཆུ་ཚོད་རེའི་དབུགས་ཉིས་འགྱུར་རླུང་བརྒྱ་ཕྲག་ཕྱེད་བཅས་བཅུ་གསུམ་རེ་
རྒྱུ་སྟེ་ཐུན་གྱི་ཉིས་འགྱུར་འཕོ་བ་རེའི་དབུགས་སོ། །སྙིང་གའི་རྩ་འདབ་བརྒྱད་ཀྱི་རེ་རེ་ལ་ནི་འཕོ་བ་རེའི་
དབུགས་ཉིས་འགྱུར་རླུང་ཉིས་སྟོང་བདུན་བརྒྱ་རེ་རྒྱུ་བ་སྟེ་དབྱུག་གུ་གཅིག་གི་བརྒྱད་འགྱུར་ཐུན་ཚོད་རེའི་
དབུགས་སོ། །དེ་ཡང་སྐར་རྩིས་པ་རྣམས་ཀྱིས་ཞག་གཅིག་གི་བརྒྱད་ཆ་ལ་ཆུ་ཚོད་དུ་བྱས་པས་ཐུན་ཚོད་
བརྒྱད་དང་དེའི་ཕྱེད་ལ་འཕོ་བར་བྱས་པའི་ཚེ་འཕོ་བ་བཅུ་དྲུག་དང་ཞག་གཅིག་གི་བཞི་ཆ་ལ་ཆུ་ཚོད་དུ་བྱས་
པའི་ཚེ་ཆུ་ཚོད་སོ་གཉིས་དང་དེའི་ཕྱེད་ལ་དབྱུག་གུ་རེར་བྱས་པའི་ཚེ་དབྱུག་གུ་རེ་བཞིར་འགྱུར་བའི་ཕྱིར་
རོ༑ ༑དེ་ལྟར་ལྟེ་བ་སྤྱི་བོ་མགྲིན་པ་སྙིང་གའི་རྩ་འདབ་དེའི་རླུང་སྔ་མ་སྔ་མ་ཕྱི་མ་ཕྱི་མ་ལ་ཉིས་འགྱུར་དུ་
འབབ་པར་བཤད་ཀྱང་ཞག་གཅིག་ལ་རྩ་འཁོར་བཞིའི་རྩ་འདབ་སོ་སོ་ནས་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་
ལ་ཁྱད་པར་མེད་དོ། །དེ་ལྟར་རྩ་འདབ་གཅིག་ནས་གཅིག་ཏུ་འཕོས་ཀྱང་དཀྱིལ་འཁོར་དང་སྣ་བུག་གི་འཕོ་
བ་དེ་མཚུངས་སུ་ངེས་པ་མེད་དེ། །དེ་ཡང་མེ་རླུང་གྱེན་རྒྱུ་བོར་བྱས་ནས་ཐོག་མར་རྒྱུ་བའི་ཚེ་འབྱུང་ཆུང་
མེའི་མེ་མེའི་རླུང་མེའི་ཆུ་རླུང་རྣམས་ཉིས་བརྒྱ་ཉེར་ལྔ་རེའི་གྲངས་རིམ་གྱིས་འཕོ་ནས་བགྲངས་ཟིན་པ་ན།
རླུང་གི་རླུང་མཉམ་གནས་ལུས་འཕོས་ཏེ་དེ་གཙོ་བོར་བྱས་ནས་རྒྱུ་བའི་ཚེ་འབྱུང་ཆུང་རླུང་གི་རླུང་དང་རླུང་
གི་ཆུ་དང་རླུང་གི་མེ་རླུང་དགུ་བརྒྱ་པ་སྔར་བཞིན་འཕོས་པས་བགྲངས་ཟིན་པ་ན་ས་རླུང་ཐུར་སེལ་དུ་འཕོས་
ཏེ་དེ་གཙོ་བོར་བྱས་ནས་རྒྱུ་བའི་ཚེ་འབྱུང་ཆུང་སའི་ས་དང་སའི་ཆུ་དང་སའི་མེ་དང་སའི་རླུང་གི་རླུང་རྣམས་
སྔར་ལྟར་རིམ་གྱིས་འཕོ་བས་བགྲངས་ཟིན་པ་ན། །ཆུ་རླུང་སྲོག་འཛིན་དུ་འཕོས་ཏེ་དེ་གཙོ་བོར་བྱས་ནས་
རྒྱུ་བའི་ཚེ་འབྱུང་ཆུང་ཆུའི་ཆུ་དང་ཆུའི་མེ་དང་ཆུའི་རླུང་དང་ཆུའི་ས་རླུང་རྣམས་ཉིས་བརྒྱ་ཉེར་ལྔ་རེའི་
གྲངས་ཀྱིས་རིམ་གྱིས་འཕོས་ནས་བགྲང་བ་ཡིན་པས་དེ་ལྟར་དཀྱིལ་འཁོར་ཆེ་བ་དང་ཆུང་བའི་འཕོ་ཚུལ་
འདི་ཁོ་ནར་ངེས་སོ། །སྣ་བུག་གི་འཕོ་བ་ནི་དེ་རྣམས་དང་གཏན་ནས་མི་མཚུངས་ཏེ། དེ་ཡང་སྣ་བུག་



{174}
གཡས་པ་ནས་འབྱུང་ཆེན་མེ་རླུང་དགུ་བརྒྱ་པ་ཕྲག་གཅིག་རྫོགས་ནས། སྣ་བུག་གཡོན་པར་འཕོས་ཏེ་འབྱུང་
ཆེན་རླུང་གི་རླུང་སྔར་ལྟར་རྒྱུ་བ་རྫོགས་པ་དང་དེ་གཉིས་ལ་དཀྱིལ་འཁོར་དང་སྣ་བུག་གི་འཕོ་བ་དུས་མཉམ་
དུ་འབྱུང་ངོ་། །དེ་མ་ཐག་ཏུ་སྣ་བུག་གཉིས་ཀར་འཕོས་ཏེ་འབྱུང་ཆེན་ས་རླུང་དགུ་བརྒྱ་པ་ཕྲག་གཅིག་དྲག་
ཏུ་རྒྱུ་བ་རྫོགས་མ་ཐག་ཏུ། །སླར་ཡང་སྣ་བུག་གཉིས་ཀ་ནས་འབྱུང་ཆེན་ཆུ་རླུང་སྔར་བཞིན་དལ་བར་རྒྱུ་
བ་རྫོགས་པ་དང་དེ་གཉིས་ལ་དཀྱིལ་འཁོར་གྱི་འཕོ་བ་ཡོད་ཀྱང་སྣ་བུག་གི་འཕོ་བ་མེད་དེ་སྔ་མ་ལ་དྲག་པར་
རྒྱུ་བ་དང་ཕྱི་མ་ལ་དལ་བར་རྒྱུ་བའི་ཁྱད་པར་ཙམ་ལས་སྣ་བུག་གཉིས་ཀ་ནས་རྒྱུ་བ་ལ་ཁྱད་པར་མེད་པའི་
ཕྱིར་རོ། །སྣ་བུག་རེ་ལ་དཀྱིལ་འཁོར་གཉིས་དང་མཉམ་རྒྱུ་ལ་དཀྱིལ་འཁོར་གཉིས་བཤད་པས་སྣ་བུག་
གཡས་གཡོན་རྐྱང་པ་རེ་ལ་རྒྱུ་བ་གཉིས་ཀྱི་རླུང་ཆིག་ཁྲི་བརྒྱད་བརྒྱས་ཞག་གཅིག་གི་རླུང་གི་ཕྱེད་དང༌། སྣ་
བུག་གཉིས་ཀ་ལ་མཉམ་པོར་རྒྱུ་བ་གཉིས་ཀྱི་རླུང་ཆིག་ཁྲི་བརྒྱད་བརྒྱས་ཞག་གཅིག་གི་རླུང་གི་ཕྱེད་ཐུབ་པ་
ཡིན་པས། དེ་ལྟར་བྱས་ན་མཉམ་རྒྱུའི་ཁུག་པ་རེ་དང་གཡས་གཡོན་རེ་རེ་བའི་རྐྱང་པ་རེ་ཡུན་མཉམ་པས།
མཉམ་རྒྱུ་དགུ་བརྒྱ་བ་ཕྲག་རེའི་རྩི་ཚུལ་ནི། གཡས་གཡོན་རེ་རེ་བའི་རྩི་ཚུལ་དང་མི་འདྲ་བས་གཡས་གཡོན་
གཉིས་ཀ་བསྡོམས་པའི་འབྱུང་འཇུག་གཉིས་གཉིས་ལ་བྱ་དགོས་སོ། །དེ་ལྟར་ན་གཡས་གཡོན་གྱི་རླུང་
གཉིས་དྲག་ཞན་མཚུངས་པའི་མཉམ་རྒྱུ་ནི་ཡུན་ཐུང་ཡང་། དྲག་ཞན་སྤེལ་བའི་མཉམ་རྒྱུ་ནི་ཡུན་རིང་
དུ་འོང་བར་སྣང་བས་དེ་གཉིས་ཀ་མཉམ་རྒྱུར་བྱས་པ་སྟེ་རྡོར་ཕྲེང་དང་སྡོམ་འབྱུང་དང་ཞལ་ལུང་རྣམས་
ཀྱི་དགོངས་པའོ། །དེས་ན་སྣ་བུག་གཉིས་ནས་མཉམ་དུ་རྒྱུ་བའི་དཀྱིལ་འཁོར་གཉིས་ལ་སྣ་བུག་འཕོ་བ་
མེད་པས་ཞག་གཅིག་གི་རླུང་ལ་སྣ་བུག་གཡས་གཡོན་དུ་འཕོ་བ་བཅུ་གཉིས་བྱེད་པ་མིན་ནོ། རླུང་གཡས་
གཡོན་དུ་འཕོ་མཚམས་སུ་མཉམ་རྒྱུ་འོང་ཚུལ་ཡང་ཞིབ་ཏུ་བརྟག་ན་ངེས་སླ་སྟེ། གཡས་ཀྱི་རླུང་གི་རྒྱུ་བ་
ཞན་དུ་སོང་བར་དེ་ཙམ་དུ་མི་མངོན་པའི་མཚམས་ཤིག་ནས་སྣ་བུག་གཡོན་དུ་རླུང་རྒྱུ་བ་ཤིན་ཏུ་ཞན་པ་ཅིག་
འོང་བ་ནས་བཟུང་སྟེ་དེའི་རྒྱུ་བ་ཅུང་ཟད་རེས་ཇེ་དྲག་ཏུ་འགྲོ་བ་ན། གཡས་ཀྱི་རྒྱུ་བ་ཇེ་ཞན་དུ་སོང་བའི་
མཐར་ཕྲ་མོ་ཡང་རྒྱུ་བ་མེད་པར་སོང་མ་ཐག་གཡོན་རྐྱང་ལ་རྒྱུ་བའི་འགོ་འཛུགས་པ་ཡིན་ཏེ་གཡོན་ནས་
གཡས་སུ་འཕོ་བ་ཡང་དེ་བཞིན་ཡིན་ནོ། །ཟླ་བའི་རླུང་ཇི་ལྟར་རྒྱུ་བའི་ཚུལ་ཡང་། །སྡོམ་འབྱུང་ལས།



{175}
དཀར་པོ་རྣམས་ཀྱི་ཚེས་གཅིག་ནས། །ཡང་དག་བརྩམས་ཏེ་ཉིན་གསུམ་རླུང༌། །ཟླ་བ་ལ་རྒྱུ་ཐུན་ཕྱེད་
ལ༑ ༑དེ་ནས་ཉིན་གསུམ་ཉི་མ་ལ། །ཡོངས་རྒྱུའི་ཚུལ་གྱིས་ཇི་སྲིད་རླུང་། །དཀར་པོའི་ཚེས་ནི་བཅོ་
ལྔའི་བར། །ནག་པོ་རྣམས་ཀྱི་ཚེས་གཅིག་ནས། །བརྩམས་དེ་ཉི་མ་གསུམ་དུ་རླུང༌། །ཉི་མར་བརྗོད་
ལས་སྔ་དྲོ་རྒྱུ། །ཇི་སྲིད་ཚེས་ནི་བཅོ་ལྔའི་བར། །ཞེས་ཡར་ངོའི་ཚེས་གཅིག་གི་སྔ་དྲོ་དང་མན་སྙེར་ཐོ་
རངས་ལ་ཡང་བཤད་པས། ཡར་ངོ་མར་ངོའི་རླུང་ཐོག་མར་ཟླ་བ་སྟེ་སྣ་བུག་གཡོན་ནས་དང་ཉི་མ་སྟེ་སྣ་
བུག་གཡས་ནས་བརྩམས་ཏེ་ཉིན་གསུམ་གསུམ་དུ་གོ་རིམ་བཞིན་རྒྱུ་བ་ཡིན་ཞིང༌། །ཐོག་མའི་རྒྱུ་ཚུལ་གྱི་
རླུང་ལྟས་དེ་ཞག་དྲུག་དང་ཕྱོགས་གཅིག་སྟེ་ཟླ་བ་ཕྱེད་དང་། ཕྱོགས་གཉིས་ཏེ་ཟླ་བ་གཅིག་དང་ཕྱོགས་གསུམ་
སྟེ་ཟླ་བ་ཕྱེད་དང་གཉིས་སུ་གོ་རིམ་ལོག་ན་སྐྱོན་འབྱུང་བར་བཤད་དེ། །དེ་ཉིད་ལས། གཅིག་དང་གཉིས་
གསུམ་བཞི་དང་ལྔ་། །ཉི་མ་དྲུག་ཏུ་བཟློག་པ་ལས། གལ་ཏེ་རླུང ནི་རྒྱུ་བ་ན། དེ་ཚེ་རྩོད་པ་ཆེན་པོ་འབྱུང་།
ཕྱོགས་གཅིག་ཕྱིན་ཅི་ལོག་པ་ལས། །ནད་ནི་ཆེན་པོ་ཀུན་ཏུ་འབྱུང༌། །ཕྱོགས་གཉིས་ཕྱིན་ཅི་ལོག་པ་ལས།
སྙིང་སྡུག་གཉེན་རྣམས་རྒུད་པར་འགྱུར། །ཕྱོགས་གསུམ་ཕྱིན་ཅི་ལོག་པ་ལས། །ཟླ་དྲུག་རྣམས་ཀྱིས་
འཆི་བར་འགྱུར། །ཞེས་སོ། །འོ་ན་འདུས་པའི་བཤད་རྒྱུད་ལྟར་ན་ཞག་གཅིག་གི་རླུང་གི་ཕྱེད་ལ་སྣ་བུག་
གི་འཕོ་བ་བཅུ་གཉིས་དང༌། སྡོམ་འབྱུང་ལྟར་ན་སྣ་བུག་གི་འཕོ་བ་བརྒྱད་དང༌། དུས་འཁོར་ལྟར་ན་དབུ་
མ་ནས་རྒྱུ་བ་དྲུག་བརྒྱ་དོན་ལྔ་མ་གཏོགས་ཞག་གཅིག་གི་རླུང་རིལ་པོ་ལ་སྣ་བུག་འཕོ་བ་བཅུ་གཉིས་སུ་གསུངས་
པ་རྣམས་ལ་དྲང་ངེས་ཀྱི་ཁྱད་པར་ཇི་ལྟར་ཡོད་ཅེ་ན། །དེ་གསུམ་ག་སྒྲ་ཇི་བཞིན་དུ་ཁས་ལེན་པ་ཡིན་ཏེ།
ཆེད་དུ་བྱ་བའི་གདུལ་བྱའི་རླུང་རྒྱུ་ཚུལ་མི་འདྲ་བ་གསུམ་ལ་དགོངས་ནས་གསུངས་ཤིང་། འགྲེལ་བྱེད་
རྣམས་ཀྱིས་ཀྱང་སྒྲ་ཇི་བཞིན་པར་བཀྲལ་བ་དང་། སྣ་བུག་ཏུ་རྒྱུ་བའི་རླུང་ལ་བརྟགས་པས་ཀྱང་ལུགས་
འདི་མངོན་སུམ་གྱིས་འགྲུབ་ལ་གཞན་མི་འགྲུབ་པའི་ཁྱད་པར་མེད་པར་ལུགས་གསུམ་གང་ལ་བརྟེན་པ་དེ་
དང་འདྲ་བར་མཐུན་སྣང་ཚད་མར་གྲུབ་པའི་ཕྱིར་རོ། །རླུང་རྣམས་རྣལ་འབྱོར་པ་ལ་བྱ་བ་བྱེད་ཚུལ་ནི།
རྩ་བའི་རླུང་ལ་རྡོར་བཟླས་བྱས་པས་འཕྲིན་ལས་བཞི་སོགས་ཐུན་མོང་བ་དང༌། སྒྱུ་ལུས་སྒྲུབ་ཅིང་དེ་ལ་
བརྟེན་ནས་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་འགྲུབ་པ་ནི་ཐུན་མོང་མིན་པ་དང༌། ཡན་ལག་



{176}
གི་རླུང་ལ་རྡོར་བཟླས་བྱས་པས་མངོན་ཤེས་ལྔ་འགྲུབ་ཅིང་ཡུལ་སྣང་ཐམས་ཅད་བདེ་ཆེན་འབར་བའི་གྲོགས་
བྱེད་པ་ཡིན་ནོ། ༈ བཞི་པ་ནི། སྔགས་ལ་ཡང་། བཏུས་པ་དང་། སྦྲུལ་དང་། མགོ་མེད་དང་། མཐའ་
མེད་དེ་བཞི་ཡོད་ཅིང་། །སྙིང་པོ་དང་། ཉེ་སྙིང་དང་། རྩ་སྔགས་སམ་ཕྲེང་སྔགས་རྣམས་ཀྱང་ཡོད།
འདིར་བསྟན་ཡིག་གསུམ་གྱི་དགོས་དོན་ཡང་ཡོད་དེ། རླུང་སྔགས་དབྱེར་མེད་པའི་རྡོར་བཟླས་བྱས་པས།
མི་ཤིགས་པའི་ཐིག་ལེ་ལ་ཞུགས་གནས་ཐིམ་གསུམ་བྱས་པ་ལས་བྱུང་བའི་འོད་གསལ་གྱི་རླུང་འོད་ཟེར་ལྔ་
པ་དེ་ཉིད་སྒྱུ་མའི་སྐུར་བཞེངས་པ་དེ་ཡིན་པའི་ཕྱིར། །དགོངས་པ་ལུང་སྟོན་ལས། དེ་ཉིད་ཡོངས་སུ་གྱུར་
པའི་གཟུགས། ལྷ་རུ་ཉེ་བར་དམིགས་པའོ། །ཞེས་སོ། རྟག་ཆད་ཀྱི་མཐའ་དང་བྲལ་བའི་དེ་བཞིན་ཉིད་
ལྷན་སྐྱེས་ཀྱི་བདེ་བ་ཆེན་པོས་མངོན་སུམ་དུ་རྟོགས་པའི་དོན་གྱི་འོད་གསལ་དེ་སྔགས་ཀྱི་དོན་དམ་པ་ཡིན་
ནོ༑ ༈ ལྔ་པ་ནི། །དེ་ལ་དབྱེ་ན། གསང་བ་དང་སྙིང་ག་དང་གདོང་གི་སྣ་རྩེ་གསུམ་དུ་སྒོམ་པའི་སྲོག་
རྩོལ་ངག་དབེན་གསུམ་ཡོད་དོ། ༈ དྲུག་པ་ནི། ངག་དབེན་སྒོམ་པའི་རྣལ་འབྱོར་པ་ཆོས་ཅན། །ཁྱོད་
སྙིང་གར་སྔགས་ཀྱི་ཐིག་ལེའི་སྲོག་རྩོལ་ཇི་ལྟར་བསྒོམ་ཚུལ་ཡོད་དེ། །སྙིང་གར་རྩ་འདབ་བརྒྱད་པ་སུམ་
རིམ་གྱི་ཕྱི་མ་ལ་སྣང་བ་མཚོན་པའི་དབྱངས་བཅུ་བགཉིས་ཁ་དོག་དཀར་པོ། བར་མ་ལ་མཆེད་པ་མཚོན་
པའི་མ་ཡིག་དོར་བའི་གསལ་བྱེད་དམར་པོ། །ནང་མ་ལ་ཉེར་ཐོབ་མཚོན་པའི་རི་ར་མི་ལོ་བཞི་ནག་པོ།
དེ་ཐམས་ཅད་ཀྱི་མགོར་ཐིག་ལེས་མཚན་པ་གསལ་བཏབ་ནས་སླར་དབུས་ཀྱི་མི་ཤིགས་པའི་ཐིག་ལེ་ཨ་ཐུང་
དང་བཅས་པ་ལ་སེམས་འཛིན་པ་དེ་ཡིན་པའི་ཕྱིར། རིམ་ལྔ་བསྡུས་གསལ་ལས། ཕྱི་རིམ་ཤེས་རབ་
དབྱངས་ཡིག་མཚན། །བར་མ་གསལ་བྱེད་ཐབས་བཅས་པ། །གཉིས་སུ་མེད་པ་ནང་མར་གནས། །ཕྱོགས་
མཚམས་རིམ་པའི་ཏིང་ངེ་འཛིན། །སྦྱོར་བ་རྣམ་པ་གསུམ་རང་བཞིན། །དབུས་སུ་མི་ཤིགས་ཐིག་ལ་
སྟེ༑ ༑ཨ་ཡིག་དང་བཅས་སྲོག་གྱུར་གང་། །ཀུན་གྱི་སྙིང་པོ་སྤྲོ་ཞིང་སྡུད། ཅེས་སོ། །ཡང་དེ་ཆོས་ཅན།།
སྟེང་གི་སྣ་རྩེར་འོད་ཀྱི་ཐིག་ལེའི་སྲོག་རྩོལ་རྡོར་བཟླས་ཇི་ལྟར་བྱ་ཚུལ་ཡོད་དེ། །སྔགས་ཐིག་ལ་བརྟན་
པ་ལེགས་པར་ཐོབ་པའི་ཚེ་མི་ཤིགས་པའི་ཐིག་ལེ་ལ་དམིགས་ནས་དེ་ལས་བྱུང་བའི་ཚུལ་གྱིས་རླུང་ལྡང་
འཇུག་གནས་གསུམ་གྱི་གདངས་ཡི་གེ་གསུམ་གྱི་གདངས་སུ་ཤར་བ་དེ་ཉིད་ཡིད་ཀྱིས་ཉན་པའི་ཚུལ་དུ་སྟེང་



{177}
གི་སྣ་སྒོ་ནས་རྡོར་བཟླས་བྱས་པ་དེ་ཡིན་པའི་ཕྱིར། །འདུས་པའི་རྩ་རྒྱུད་ལས། །རིན་ཆེན་བརྟན་པར་
གྱུར་ནས་སྤྲོ། །བརྟན་པར་མ་གྱུར་ཡོངས་མི་སྤྲོ། ཞེས་དང་། རིམ་ལྔ་གསལ་སྒྲོན་ལས། འོད་ཀྱི་ཐིག་
ལ་སྒོམ་པ་ནི་སྣ་རྩེར་རླུང་འགྲོ་འོང་གི་རྡོ་རྗེའི་བཟླས་པ་ལ་གསུངས་པས་སྔར་བཤད་པའི་རྒྱུད་ཕྱི་མའི་སྲོག་
རྩོལ་དང་སྦྱར་རྒྱུ་ཡིན་གྱི་སྐལ་ལྡན་གྲགས་པ་ལ་སོགས་པས་བཤད་པ་ནི་དོན་མིན་ནོ། །ཞེས་སོ། །རྫོགས་
རིམ་པས་རྡོར་བཟླས་བྱེད་པ་ན་ཞི་རྒྱས་དབང་དྲག་གི་ལས་བཞི་སྒྲུབ་པའི་དོན་དུ་རྩ་བའི་རླུང་བཞི་ལ་རྡོར་
བཟླས་བྱེད་པ་དང་། མིག་གི་མངོན་ཤེས་སོགས་ལྔ་སྒྲུབ་པའི་དོན་དུ་ཡན་ལག་གི་རླུང་ལྔ་ལ་བྱེད་པ་དང་།
ལུས་དབེན་སྔོན་དུ་སོང་ནས་སེམས་དབེན་གྱི་སྟོང་པ་རྣམས་སྐྱེད་པའི་དོན་དུ་ཐོག་མར་རྩ་བའི་རླུང་བཞི་ལ་
རྡོར་བཟླས་བྱས་ཏེ་ནུས་པ་རྙེད་པའི་མཚམས་ཤིག་ནས་ཡན་ལག་གི་རླུང་ལྔ་ལ་བྱེད་དེ། དེ་ལྟར་རྡོར་བཟླས་
བྱེད་པའི་སྐབས་གསུམ་གསུངས་པ་ལས་འདིར་ནི་ཕྱི་མའོ། །གནས་ཀྱི་གནད་གང་ནས་བྱེད་པ་ཡང་སྙིང་
གའི་དབུས་ཀྱི་མི་ཤིགས་པའི་ཐིག་ལེ་ཡི་གེ་དང་བཅས་པ་ཉིད་ལས་ལྡང་འཇུག་གནས་གསུམ་གྱི་རྡོར་བཟླས་
བྱ་དགོས་ཏེ། སྙིང་གའི་མི་ཤིགས་པ་ལ་རླུང་བསྡུས་པ་ལས་སྟོང་པ་བཞི་འབྱུང་ལ་རྡོར་བཟླས་ནི་མི་ཤིགས་
པ་ལ་རླུང་སྡུད་བྱེད་ཡིན་པའི་ཕྱིར་རོ། །རླུང་དང་སྔགས་གཉིས་ཇི་ལྟར་སྦྱོར་ཚུལ་ལ། དགོངས་པ་ལུང་
སྟོན་ལས། ཐ་དད་ཡི་གེ་སློངས་མོ་ཡིན། །དེ་འདོན་པ་ནི་ཟ་བ་སྟེ། །དེ་དག་སློངས་མོ་ཟ་བར་འདོད།
ཅེས་རྡོར་བཟླས་ཀྱི་མི་མཐུན་ཕྱོགས་རླུང་དང་ཡི་གེ་སོ་སོར་བྱས་ནས་ཐ་དད་དུ་ཟློ་བ་ནི་སློངས་མོ་ཟ་བར་
ཤེས་པས་དེ་ལ་བརྟེན་ནས་ཐ་མི་དད་པར་འདོན་པ་ཤེས་དགོས་ཤིང་། །དེ་ཡང་རླུང་སྔགས་ཐ་མི་དད་དུ་
བྱེད་པའང་སྔགས་ཀྱི་གདངས་དང་ཐ་མི་དད་དུ་བྱ་དགོས་ལ། གདངས་ཀྱང་ཚིག་ཏུ་བཏོན་པ་ལྟ་བུ་དང་
ཚིག་ཏུ་མ་བཏོན་ཀྱང་ཚིག་ཏུ་བཏོན་པའི་རྣམ་པ་ཡིད་ལ་བྱེད་པའི་གདངས་ཀྱང་མ་ཡིན་ནོ། །དེས་ན་རླུང་
འཇུག་གནས་ལྡང་གསུམ་གྱི་རང་གདངས་ནི་ཨོ་ཨཱ་ཧཱུྃ་གསུམ་དུ་བྱ་བས་རླུང་གི་རང་གདངས་ཉིད་སྔགས་
ཀྱི་གདངས་སུ་དབྱེར་མེད་དུ་སྦྱོར་བ་དེ་ལ་རླུང་སྔགས་དབྱེར་མེད་དུ་སྦྱོར་བ་ཞེས་བྱའོ། །རླུང་གིས་ཡི་
གེ་གསུམ་གྱི་གདངས་དང་འདྲ་བར་སྒྲོག་བཞིན་པར་ཡོད་པ་དེ་ཉིད་རང་གིས་ངོ་ཤེས་ནས་དེ་ལ་མ་ཡེངས་
པར་ཡིད་གཏོད་པ་ཉིད་ནི་འདིའི་བཟླས་པ་བྱེད་པ་ཡིན་པས་རླུང་སྔགས་དབྱེར་མེད་པར་སྦྱོར་བའི་དོན་དེ་



{178}
ཡིད་ངོར་གཅིག་ཏུ་འཆར་བ་ཅིག་དགོས་སོ། །གཞི་ལ་རླུང་འཇུག་ལྡང་གཉིས་མ་གཏོགས་གནས་པ་མེད་
ཀྱང་སྐབས་འདིར་མར་འགོས་གཉིས་ཀྱི་གདམས་ངག་ལས་འབྱུང་བ་ལྟར་འཇུག་ལྡང་གཉིས་ཀྱི་བར་དུ་
གནས་པ་རེ་ཆེད་དུ་བྱ་དགོས་ལ། །རྩལ་ཅུང་ཟད་ཐོན་པ་ན་ཆེད་གཉེར་མ་བྱས་ཀྱང་གནས་པ་རང་གི་ངང་
གིས་འབྱུང་ཞིང་མཐར་གནས་པ་ཇེ་རིང་དང་འཇུག་ལྡང་ཇེ་ཐུང་དུ་སོང་ནས་གནས་པ་འབའ་ཞིག་ཏུ་འོང་
ངོ་༑ ༑རྡོར་བཟླས་ལ་བཟླས་ཡུལ་རླུང་གི་སྒོ་ནས་ཕྱེ་ན། རྩ་བ་དང་ཡན་ལག་གི་རླུང་གི་རྡོར་བཟླས་གཉིས་
དང༌༑ ༑དེའི་དང་པོ་ལ་རྩ་བའི་རླུང་བཞི་དང་གཉིས་པ་ལ་ལྔར་ཡང་དབྱེར་ཡོད་དོ། །ཡང་ངོ་བོའི་སྒོ་
ནས་ཕྱེ་ན་ཧཱུྃ་ཧོའི་ཡི་གེ་གཉིས་དང་ཡི་གེ་གསུམ་གྱི་རྡོར་བཟླས་གཉིས་ཡོད། །རྟེན་གྱི་སྒོ་ན་ཕྱེ་ན་བསྐྱེད་
རིམ་པ་དང་ངག་དབེན་པ་དང་སེམས་དབེན་པ་དང་སྒྱུ་ལུས་པ་དང་ཟུང་འཇུག་པའི་རྡོར་བཟླས་ཏེ་ལྔར་ཡང་
ཡོད་དོ། །དེ་ལྟར་དབྱེ་བའི་སྒོ་དུ་མ་ཡོད་ཀྱང་སྐབས་འདིའི་རྡོར་བཟླས་ཀྱི་གཙོ་བོ་ནི་དམིགས་ཡུལ་གྱིས་
ཕྱེ་བའི་རྡོར་བཟླས་ཉིད་ཡིན་ཏེ། འདུས་པའི་རྩ་རྒྱུད་ལས། དོན་གྱི་རྗེས་འགྲོའི་བཟླས་པ་ནི། ངོ་བོ་ཉིད་
བྱུང་བཟང་པོ་ཡིས། །དུས་གསུམ་སངས་རྒྱས་རྣམ་དཔྱད་པ། དེ་ནི་རིན་ཆེན་བཟླས་པར་བཤད། །ཅེས་
འབྲུ་གསུམ་གྱི་དོན་འཇུག་གནས་ལྡང་གསུམ་གྱི་རྗེས་སུ་འགྲོ་བའི་ཚུལ་གྱིས་རྩ་བའི་རླུང་ལ་དམིགས་པའི་
བཟླས་པ་མི་ཤིགས་པའི་ངོ་བོ་ཉིད་ལས་བྱུང་བའི་ཚུལ་གྱིས་བཟླས་པ་རྒྱུན་མི་ཆད་པར་རྣམ་པར་བགྲང་བའི་
རྒྱུ་དེས། །ལྡང་འཇུག་གནས་གསུམ་གྱི་དུས་གསུམ་དུ་འབྱུང་བའི་སངས་རྒྱས་རྣམ་པར་དཔྱད་དེ་ཡོངས་
སུ་ཤེས་པ་ནི། །དེ་བཞིན་གཤེསགས་པ་ཐམས་ཅད་ཀྱི་ངོ་བོའི་རླུང་རྣམས་མི་ཤིགས་པའི་རིན་པོ་ཆེ་ལ་བསྡུས་
ཏེ་དེའི་ངོ་བོར་རྟོགས་པར་བྱས་པས་ན་རིན་ཆེན་བཟླས་པ་ཞེས་ཀྱང་བྱ་ལ། ཡང་དེ་ཉིད་ལས། སངས་
རྒྱས་ཞིང་རྣམས་ཀུན་ཏུ་ནི། །སྐུ་ཡི་སྤྲིན་རྣམས་སྤྲོ་བ་དང༌། བཞུད་ཅིང་བྱོན་པའི་རྡོ་རྗེའི་དོན། །དེ་ནི་
ཐོགས་མེད་བཟླས་པར་བཤད། །ཅེས་རྩ་བའི་རླུང་སྡུད་པའི་ནུས་པ་ཐོབ་ནས་སངས་རྒྱས་ཀྱི་ཞིང་མི་ཤིགས་
པ་ལས་ཡན་ལག་གི་རླུང་རྣམས་མིག་ལ་སོགས་པའི་སྐྱེ་མཆེད་ཀྱི་སྒོ་རྣམས་སུ་སྐུའི་སྤྲིན་རྣམས་བཞུད་པ་
སྟེ་ལྡང་བ་དང་བྱོན་པ་སྟེ་འཇུག་པ་དང་རྡོ་རྗེའི་དོན་ཏེ་ནང་དུ་གནས་པའི་བདག་ཉིད་ཅན་གྱི་སྤྲོ་བ་གང་ཡིན་
པ་དེ་ནི་དབང་པོ་སོ་སོའི་སྒོར་ཐོགས་པ་མེད་པར་འཇུག་པའི་བཟླས་པ་ཞེས་བྱ་བ་གཉིས་ཡིན་ནོ། །དེས་



{179 }
ན་སྐུ་གསུང་ཐུགས་རྡོ་རྗེ་གསུམ་གྱི་ཡི་གེ་གསུམ་དང་འཇུག་ལྡང་གནས་གསུམ་གྱི་རླུང་གི་གདངས་གསུམ་
དབྱེར་མི་ཕྱེད་པར་སྦྱར་བའི་ངོ་བོ་ཉིད་ཀྱི་བཟླས་པ་ཡིན་པས་ན་རྡོར་བཟླས་ཞེས་བྱའོ། །དེ་ཆོས་ཅན། གསང་
བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་སྒོམ་ཚུལ་ཡང་ཡོད་དེ། །སྲོག་རྩོལ་སྔ་མ་གཉིས་ཀྱིས་སྔར་སྙིང་
གར་སྡུད་མ་ནུས་པའི་རླུང་རྣམས་བསྡུས་པ་དེའི་བོགས་འདོན་པའི་ཆེད་དུ་རང་དང་ཡེ་ཤེས་ཀྱི་ཕྱག་རྒྱའི་
དུ་ཏཱིའི་མར་སྣ་འཕྲད་མཚམས་སུ་ཐིག་ལེ་ཕྲ་མོ་ལ་དམིགས་ནས་བསྒོམ་པ་ཡིན་པའི་ཕྱིར། །སྙིང་ག་དང་
གསང་གནས་ཀྱི་སྣ་རྩེར་ཐིག་ལེ་གཉིས་སྒོམ་པ་ལ་སྲོག་རྩོལ་རླུང་དངོས་སུ་སྒོམ་པ་མེད་ཀྱང་ལས་རླུང་རྒྱུ་
ཏཱིར་སྡུད་པའི་ཐབས་ཁྱད་པར་ཅན་ཡིན་པས་སྲོག་རྩོལ་སྒོམ་པར་མི་འགལ་ལོ། །ངག་དབེན་ཆོས་ཅན།
ཁྱོད་སྲོག་རྩོལ་གྱི་ཡན་ལག་ཏུ་འགྱུར་ཚུལ་ཡོད་དེ། གཞི་དུས་ཀྱི་ཡེ་ཤེས་ལྔ་དང་། འབྱུང་བ་ལྔའི་ངོ་བོར་
གྱུར་པའི་རླུང་ཐིག་ལེའི་གཟུགས་སུ་གྱུར་པ་དེ་ཉིད། དྷཱཏཱིའི་མར་སྣ། སྙིང་ག །གདོང་གི་སྣ་རྩེ་གསུམ་
དུ་རིམ་པ་བཞིན་དུ། ཐིག་ལེ་དང་། ཨ་ཐུང་དང་། ཡི་གེ་གསུམ་གྱི་གདངས་སུ་བསྒོམས་པ་ལ་བརྟེན་
ནས་སྲོག་སྟེ་རོ་རྐྱང་ལ་རྒྱུ་བའི་རླུང་རྩོལ་བ་སྟེ་དབུ་མའི་ནང་དུ་འཇུག་པར་བྱེད་པ་དེ་ཡིན་པའི་ཕྱིར། །འདུས་
པའི་རྒྱུད་ཕྱི་མ་ལས། ཡེ་ཤེས་ལྔ་ཡི་རང་བཞིན་དབུགས། འབྱུང་བ་ལྔ་ཡི་ངོ་བོ་ཉིད། གོང་བུའི་གཟུགས་
ཀྱིས་ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག །རིན་ཆེན་ཁ་དོག་སྣ་ལྔ་པ། །སྲོག་དང་རྩོལ་བ་ཞེས་
བྱར་བཤད། །རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གྱུར་པར་གཞག །ཅེས་དང་།
རྡོར་ཕྲེང་ལས། སྣ་ཚེ་གསུམ་གྱི་མཚན་ཉིད་ནི། །གསང་བ་སྙིང་ག་གདོང་སྣའི་མིང་། །རླུང་དང་སྔགས་
དང་རྫས་རྣམས་ཀྱི། ཐིག་ལེ་གསུམ་སྟེ་བླ་ན་མེད། ཅེས་སོ། རྡོར་བཟླས་ཀྱི་སྙིང་གའི་རྩ་མདུད་འགྲོལ་
ཚུལ་ཡོད་དེ། སྨྱུག་སྦུབས་འགག་པ་ཐུར་མ་རིང་པོའི་འབྱུང་འཇུག་གི་སེལ་པ་ལྟར། །རྡོར་བཟླས་ཀྱིས་
སྙིང་གའི་རྩ་མདུད་ཁད་ཀྱི་ཁད་ཀྱིས་བསྒུལ་བསྐྱོད་གཏོང་སྟེ་འབྱེད་པ་ཡིན་པའི་ཕྱིར། །རྡོར་ཕྲེང་ལས།
མཛོད་སྤུའི་དབུས་ན་གནས་པ་ནི། །ཐིག་ལེ་རླུང་དུ་ཡང་དག་བཤད། །སྔགས་ཀྱི་དེ་ཉིད་ཀྱིས་དེ་འབྱེད།
རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་ཉིད་རིགས་པ་དེ། །ཁྱེད་པར་དབྱེ་བའི་སྦྱོར་བ་ཡིས།
སྦྱོར་བ་དེ་ཡང་མི་རིག་གོ །ཞེས་དང་། རླུང་གཉིས་ཀྱིས་ནི་ཕྱེ་ནས་ནི། མ་རིག་མདུད་པ་འབྱེད་པར་



{180}
བྱེད༑ ༑ཅེས་སོ། །སྙིང་གར་མི་ཤིགས་པ་བསྒོམས་པས་ཉམས་མྱོང་ཇི་ལྟར་སྐྱེ་ཚུལ་ཡོད་དེ། །ཞལ་
ལུང་ལས། སེམས་ནི་ཐིག་ལེར་བཞག་པར་བྱ། །རང་གི་དབང་པོ་དེར་བཟུང་ན། ས་ཡི་དཀྱིལ་འཁོར་
ཆུ་ལ་ཞུགས། །ཆུ་དེ་མེ་ལ་དེ་རྗེས་ཞུགས། །མེ་ཡང་རླུང་ལ་རབ་ཏུ་ཞུགས། །རླུང་ཡང་སེམས་ལ་ཞུགས་
པར་གྱུར། །སེམས་ནི་གཉིས་མེད་ཡེ་ཤེས་སུ། །ཅུང་ཟད་ཞུགས་པས་རྟགས་གནས་པ། སྨིག་རྒྱུ་འདྲ་
དང་དུ་བ་དང་། མར་མེ་མཁའ་སྣང་རབ་འདྲ་བ། །སྤྲིན་མེད་ནམ་མཁའ་ལྟར་སྣང་བའི། །མཚན་མ་
ལྔ་པོ་འབྱུང་བར་འགྱུར། །རྡོ་རྗེ་སེམས་དཔའ་ཞུགས་ཕྱིར་རོ། །ཞེས་སྙིང་གར་མི་ཤིགས་པ་བསྒོམས་
པ་ལ་བརྟེན་ནས་ཕྱིན་ཅི་ལོག་གི་ས་ལ་སོགས་པ་ལྡོག་ཏུ་རུང་བ་དང་ཅུང་ཟད་ལོག་པ་དང་གཏན་ནས་ལོག་
པའི་རྟགས་སུ་སྨིག་རྒྱུ་ལ་སོགས་པའི་མཚན་མ་ལྔ་དང་། ཟླ་ཉི་མུན་པ་གསུམ་གྱི་སྣང་བ་དང་བཅས་པ་བརྒྱད་
རྣམས་ཀྱང་མི་གསལ་བ་དང་གསལ་བ་དང་བརྟན་པ་རྣམས་སྔ་ལྟས་སུ་ཤར་ནས་སྤྲིན་དང་བྲལ་བའི་ནམ་
མཁའ་བཞིན་སྣང་བ་ནི་ཐམས་ཅད་སྟོང་པའི་དུས་མངོན་དུ་གྱུར་པར་བཤད་པའོ། །རྡོར་བཟླས་བྱས་པའི་
ཐབས་ལ་བརྟེན་ནས་ཟླ་བ་སོ་སོ་ལ་ཉམས་མྱོང་སྐྱེ་ཚུལ་ཡོད་དེ། །ཟླ་བ་དང་པོ་ལ་ཉི་ཁྲི་ཆིག་སྟོང་དྲུག་བརྒྱའི་
རླུང་རྣམས་ཉིན་ཞག་གཅིག་ལ་ལྷག་ཆད་མེད་པར་རྒྱུ་བས་ལུས་ཀྱི་འབྱུང་བ་ཆེན་པོ་རྣམས་ཆ་སྙོམས་ཏེ་ལུས་
ལ་བརྟེན་པའི་ཡོན་ཏན་རྣམས་སྐྱེ་སླ། ཟླ་བ་གཉིས་པ་ལ་ཉིན་ཞག་གཅིག་གི་རླུང་ལ་ཐུན་ཚོད་བརྒྱད་དུ་བྱས་
པའི་སྙིང་གའི་རྩ་འདབ་བརྒྱད་ནས་ཉིས་སྟོང་བདུན་བརྒྱ་རེ་ཆ་མཉམ་དུ་རྒྱུ་བ་བསྒྲུབས་པས་ལུས་ལ་བརྟེན་
པའི་ཡོན་ཏན་འཕེལ། །ཟླ་བ་གསུམ་པ་ལ་རྩ་འཁོར་གྱི་རྩ་རྣམས་སོ་སོར་གསལ་པོར་མཐོང་། བཞི་པ་
ལ་རྩ་ནང་ནས་རླུང་བརྒྱ་རྩ་བརྒྱད་རྒྱུ་ཚུལ་དང་རླུང་གི་ཁ་དོག་གསལ་བར་མཐོང་། ལྔ་པ་ལ་རླུང་དབུ་མར་
ཞུགས་ནས་མི་ཤིགས་པ་ལ་ཐིམ་པར་རྩོམ། དྲུག་པ་ལ་སྙིང་གའི་རྩ་མདུད་རྫོགས་པར་གྲོལ་ནས་སེམས་
དབེན་གྱི་རྟོགས་པ་དང་པོར་ཐོབ་པ་རྣམས་ཡིན་པའི་ཕྱིར། །རླུང་ལ་བསླབས་པ་མཐར་ཕྱིན་པའི་ཚད་ཡོད་
དེ༑ ༣ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་རང་གདངས་སུ་རང་གི་ངང་གིས་འཆར་
བའི་གསུང་གི་ང་རྒྱལ་དུ་འཕོ་ནུས་པ་དང་། རང་གི་ལུས་ཀྱི་ནང་གི་རླུང་ཕྱིར་བཏང་བས་ཕྱི་སྟོང་གསུམ་
ཐམས་ཅད་འགེངས་ནུས་ཤིང་། །ཕྱིའི་སྟོང་གསུམ་གྱི་རླུང་ཐམས་ཅད་རང་གི་ལུས་ཀྱི་ནང་དུ་འཇུག་ནུས་



{181}
ཤིང་ཤོང་བ་དང་། ཕྱི་ནང་གི་རླུང་གཉིས་བསྲེ་ནུས་པ། ས་ཆུ་མེ་རླུང་གི་རླུང་བཟུང་ནས། གྱད་སྟོབས་
ཆེན་གྱིས་ཀྱང་བསྒུལ་མི་ནུས་པ། མེ་དང་གྲང་བས་མི་གནོད་པ། འཕུར་བ་སོགས་ཆོ་འཕྲུལ་ཡ་མ་ཟུང་
སྟོན་པ་དང་། ཡན་ལག་གི་རླུང་ལ་རྡོར་བཟླས་མཐར་ཕྱིན་ནས་མངོན་ཤེས་ལྔ་ཐོབ་པར་མ་ཟད་དབང་པོ་
སོ་སོའི་སྒོར་དབང་ཤེས་གཞན་སྤོ་ནུས་པ་ཡང་ཡིན་ནོ། །རྡོར་བཟླས་ཀྱིས་ཀུན་བཞུ་ཚུལ་ཡང་ཡོད་དེ། །ཐུར་
སེལ་གྱི་རྡོར་བཟླས་ཀྱིས་གཏུམ་མོ་ཁྱད་པར་ཅན་སྦྱར་ཏེ། དེའི་མཐུས་བདེ་བ་སྐྱེད་ཅིང་ཀུན་རྟོག་སྲེག་པ་
ཡིན་པའི་ཕྱིར། །ཞལ་ལུང་ལས། སྡོམ་བརྩོན་གཞུ་དབྱིབས་གཡོ་བ་ཡིས། །སུམ་མདོར་ཡེ་ཤེས་མེ་
འབར་བས། །ཁམས་ཞུ་ནས་ནི། །ཞེས་དང་། རྡོར་ཕྲེང་ལས། གང་ཕྱིར་མཁའ་འགྲོ་རྣམས་སྡུད་པ།
དེ་ཕྱིར་བསྡུས་པའི་མཁའ་འགྲོར་བརྗོད། །ལྟེ་བའི་དབུས་ན་རྟག་བཞུགས་པ། ཉི་མ་སྟོང་དང་མཚུངས་
པའི་འོད། །ཡེ་ཤེས་ཆེན་པོའི་མེ་བྱུང་བས། །ཀུན་རྟོག་ཐམས་ཅད་འཇོམས་པར་བྱེད། །འཆར་བས་
ཕུང་པོའི་རྣམ་རྟོག་ནི། །བསྲེག་བྱས་བར་ཆད་མེད་པའི་ལུས། །དེ་རྗེས་ཁམས་ཀྱི་རྣམ་རྟོག་ནི། །བསྡུས་
ནས་སླར་ཡང་རང་བཞིན་གྱིས། །གཟུང་དང་འཛིན་པའི་རྣམ་རྟོག་ནི། །དེ་རྗེས་དེ་ནི་སླར་ཡང་སྡུད།
དེ་ལྟར་གང་ལ་ཕྱེ་ལེབ་བཞིན། །འཆིང་བ་ཐམས་ཅད་སྲེག་པར་བྱེད། །རླུང་གི་དེ་ཉིད་མངོན་སྦྱོར་བས།
སྔགས་ཀྱི་དེ་ཉིད་རིག་པ་ཡིས། །རྣམ་པར་རྟོག་པ་ཙམ་ཡང་ནི། །སྲེག་པ་ཙམ་དུ་ཐེ་ཚོམ་མེད། ཅེས་སོ།
༈ བདུན་པ་ནི། །ཕྱི་ནང་གི་ཐབས་གཉིས་ལ་བརྟེན་ནས་སྙིང་གའི་རྩ་མདུད་རྫོགས་པར་གྲོལ་ཏེ་ཁྱབ་བྱེད་
ཀྱི་རླུང་གི་ཆ་ཤས་དང་བཅས་པའི་རྩ་བ་དང་ཡན་ལག་གི་རླུང་ཐམས་ཅད་སྙིང་གའི་མི་ཤིགས་པ་ལ་ཐིམ་
པའི་སྣང་བའི་ཡེ་ཤེས་ནམ་སྐྱེས་པ་ན་ངག་དབེན་ནས་སེམས་དབེན་དུ་འཕོས་པ་ཡིན་ནོ། ༈ གསུམ་པ་
ལ་ལྔ་། །མཚན་ཉིད། །སྒྲ་བཤད། སེམས་དབེན་གྱི་སྟོང་པ་བཞི་བཤད་པ། ཕྱི་ནང་གི་ཐབས་གཉིས་
བཤད་པ། གོང་མར་འཕོས་ཚུལ་ལོ། །དང་པོ་ནི། །ཕྱི་དང་ནང་གི་ཐབས་ཁྱད་པར་ཅན་ལ་བརྟེན་ནས་
རྩ་བ་དང་ཡན་ལག་གི་རླུང་བཅུ་སོགས་རླུང་ཐམས་ཅད་སྙིང་གའི་མི་ཤིགས་པ་ལ་འཆི་རིམ་ཇི་ལྟ་བ་བཞིན་
དུ་ཞུགས་གནས་ཐིམ་གསུམ་བྱས་པ་ལས་བྱུང་བ་སྣང་བའི་ཡེ་ཤེས་ཀྱི་རིགས་སུ་གནས་པའི་སློབ་པའི་རྒྱུད་
ཀྱི་རྣལ་འབྱོར་དེ། སེམས་དབེན་གྱི་མཚན་ཉིད། ༈ གཉིས་པ་ནི། འཁོར་འདས་ཀུན་གྱི་གཞི་རྩ་སེམས་



{182}
ཀུན་རྟོག་བཞོན་པའི་རླུང་དང་བཅས་པ་ལས་དབེན་པར་བྱས་ཏེ་བདེ་སྟོང་དབྱེར་མི་ཕྱེད་པའི་ངོ་བོར་ཤར་
བའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། སྤྱིར་རྡོ་རྗེ་ཐེག་པ་དང་ཁྱད་པར་རྡོར་བཟླས་ལ་བསླབ་
ཤིང་ལོབས་པ་སངས་རྒྱས་ཐོབ་པར་འདོད་པས་རང་གི་སེམས་ཀྱི་ངོ་བོ་ཉིད་ཇི་ལྟར་ཡིན་པ་བཙལ་དགོས་
ཏེ༑ ༑སྤྱོད་བསྡུས་ལས། སངས་རྒྱས་རྣམས་ཀྱི་སྤྱོད་ཡུལ་ཡོངས་སུ་དྲིས་པའི་སེམས་གང་ཡིན་པ་དེའི་
ངོ་བོ་ཉིད་ནི། རྩ་བ་མེད་པ། གནས་མེད་པ། གཞི་མེད་པ། །མཚན་མ་མེད་པ། དབྱིབས་དང་ཁ་དོག་
མེད་པ། དབང་པོ་ལས་འདས་པ། རྟོག་གེ་རྣམས་ཀྱི་སྤྱོད་ཡུལ་མ་ཡིན་པའོ། །ཞེས་བཅོམ་ལྡན་འདས་
ཀྱིས་རྒྱུད་ཐམས་ཅད་བསྟན་པའི་ཚིག་ལས་གསུངས་པའོ། །ཞེས་པ་ལྟར། རྩ་བ་ནི་ས་བོན་གྱི་ཚུལ་གྱིས་
རྒྱུའི་རྐྱེན་ཏེ་རྟེན་འབྲེལ་ཡིན་པས་རང་བཞིན་གྱིས་མེད་པ། མིག་ལ་སོགས་པའི་སྐྱེ་མཆེད་དང་འདུ་བྱེད་
འདུས་མ་བྱས་ཀྱི་ཆོས་ཐམས་ཅད་ལ་གནས་ཤིང་གནས་པ་མེད་པ། གང་ཡང་དམིགས་སུ་མེད་པ་སྒྱུ་མ་
ལྟ་བུར་གསུངས་སོ། །དེ་ལྟ་བུའི་སེམས་ཀྱི་རང་བཞིན་རྟོགས་པའི་ཐབས་ཁྱད་པར་ཅན་ནི་བླ་མེད་ཀྱི་རྒྱུད་
རྣམས་ཡིན་ཏེ། སེམས་ཀྱི་དེ་ཁོ་ན་ཉིད་རྟོགས་པའི་ཡུལ་ཅན་གྱི་གཙོ་བོ་ནི་ལྷན་སྐྱེས་པའི་བདེ་བ་ཡིན་ལ།
ཡེ་ཤེས་དེས་ཡུལ་དེ་རྟོགས་པ་ལ་བླ་མེད་ཀྱི་ལམ་ལ་འཇུག་དགོས་ཏེ། ཁ་སྦྱོར་ལས། དེ་ཕྱིར་དེ་རྒྱས་ཅི་
ཞིག་བྱ། །མདོར་བསྡུས་པས་ནི་སངས་རྒྱས་ཉིད། །བསྐལ་པ་བྱེ་བ་གྲངས་མེད་པས། །ཇི་སྲིད་སངས་
རྒྱས་པས་ཐེག་པ། །གང་གིས་དམ་པའི་བདེ་བས་ཁྱོད། །སྐྱེ་བ་འདི་ནི་ཐོབ་པར་འགྱུར། །ཞེས་སོ། །དེས་
ན་ཉོན་སྒྲིབ་ཟད་ཙམ་དང་སྟོང་ཉིད་མངོན་སུམ་དུ་རྟོགས་པ་མྱུར་བ་ཙམ་གྱི་མྱུར་ཁྱད་མ་ཡིན་པར་ཤེས་སྒྲིབ་
ཟད་པ་ལ་ཤིན་ཏུ་མྱུར་བ་ཞིག་དགོས་པས། ཕར་ཕྱིན་ཐེག་པར་ཡང་ཚོགས་མཐའ་ཡས་པའི་གསལ་བའི་
དབྱེ་བ་མཐའ་ཡས་པ་ལ་སློབ་པ་ནི་ཤེས་སྒྲིབ་ཟད་པའི་ཆེད་ཡིན་ལ། བླ་མེད་ཀྱི་ལམ་དུ་དེ་ལྟར་ཚོགས་ཀྱི་
དབྱེ་བ་མཐའ་ཡས་པ་ལ་མི་སློབ་ཀྱང་། ཚོགས་ཀྱི་དོད་ཐུབ་ངོ་ཤེས་པའི་སངས་རྒྱས་ཀྱི་གཟུགས་སྐུ་སྒྲུབ་
པའི་རྒྱུ་ཐུན་མོང་མ་ཡིན་པ་ནི་སྒྱུ་མའི་སྐུ་ལས་གཞན་དུ་མེད་པར་རྟོགས་པ་དང་། ཡུལ་ཅན་ཁྱད་པར་ཅན་
ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་ཡུལ་སྟོང་པ་ཉིད་མངོན་སུམ་དུ་རྟོགས་པས། གཉིས་སྣང་འཁྲུལ་
བའི་བག་ཆགས་ཀྱི་ཤེས་སྒྲིབ་སྦྱོང་བ་ལ་ཆེས་ཤིན་ཏུ་མྱུར་བར་སོང་བ་ཡིན་པས་བླ་མེད་ཀྱི་མྱུར་ལམ་གྱི་ཁྱད་



{184}
ཆོས་འདི་ལྟར་ཤེས་དགོས་པ་ཡིན་ནོ། ༈ །གསུམ་པ་ལ་གཉིས། སྣང་བ་བཤད་པ། རང་བཞིན་བཤད་
པའོ༑ ༑དང་པོ་ནི། ལུགས་འབྱུང་གི་སྟོང་པ་གསུམ་པོ་གང་རུང་གང་ཞིག །རང་རྒྱུ་ཀུན་རྟོག་བཞོན་
པའི་རླུང་དང་བཅས་པ་ཐིམ་པ་ལས་བྱུང་ཞིང་སྟོན་གནམ་གཡའ་དག་པ་ལ་མཚན་མོ་ཟླ་འོད་ཀྱིས་ཁྱབ་པ་
ལྟ་བུའི་སྟོངས་པ་དཀར་ལམ་པའི་སྣང་བ་འཆར་གྱི་དེ་ལས་གཞན་པའི་གཉིས་སྣང་རགས་པ་འགགས་པའི་
ཡིད་ཤེས་དེ། ལུགས་འབྱུང་སྣང་བ་དང་པོའི་མཚན་ཉིད། སྒྲ་བཤད་ཡོད་དེ། རྟགས་སྔ་མ་རྣམས་ལས་
གསལ་ཞིང་ཁྱབ་པར་སྣང་བས་ན་དེ་ལྟར་བརྗོད་པའི་ཕྱིར། ལུགས་འབྱུང་གི་སྟོང་པ་གསུམ་པོ་གང་རུང་
གང་ཞིག །རང་རྒྱུ་སྣང་བ་བཞོན་པའི་རླུང་དང་བཅས་པ་ཐིམ་པ་ལས་བྱུང་ཞིང་སྟོན་གནམ་གཡའ་དག་
པ་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སང་དམར་ལམ་པའི་སྣང་བ་འཆར་གྱི་དེ་ལས་གཞན་པའི་གཉིས་སྣང་
རགས་པ་འགགས་པའི་ཡིད་ཤེས་དེ། ལུགས་འབྱུང་སྣང་བ་མཆེད་པའི་མཚན་ཉིད། སྒྲ་བཤད་ཡོད་དེ།
ཉི་འོད་ཀྱིས་ཁྱབ་པ་ལྟར་སྔར་གྱི་སྣང་བ་ལས་ཆེས་གསལ་བར་མཆེད་པས་ན་དེ་ལྟར་བརྗོད་པའི་ཕྱིར། ལུགས་
འབྱུང་གི་སྟོང་པ་གསུམ་པོ་གང་རུང་གང་ཞིག །རང་རྒྱུ་མཆེད་པ་བཞོན་པའི་རླུང་དང་བཅས་པ་ཐིམ་པ་
ལས་བྱུང་ཞིང་སྟོན་གནམ་གཡའ་དག་པ་ལ་སྲོད་ཀྱི་སྨག་འཐུག་པོས་ཁྱབ་པ་ལྟ་བུའི་སྟོང་སང་ནག་ལམ་པའི་
སྣང་བ་འཆར་གྱི་དེ་ལས་གཞན་པའི་གཉིས་སྣང་རགས་པ་འགགས་པའི་ཡིད་ཤེས་དེ། ལུགས་འབྱུང་སྣང་
བ་ཉེར་ཐོབ་ཀྱི་མཚན་ཉིད། སྒྲ་དོན་ཡོད་དེ། འོད་གསལ་དང་ཉེ་བའི་སྟོབས་ཀྱིས་ཡུལ་མི་གསལ་བར་
ཐོབ་པའི་སྐབས་ཡིན་པས་ན་དེ་ལྟར་བརྗོད་པའི་ཕྱིར། སྣང་བ་གསུམ་པོ་རེ་རེ་ནས་ཆོས་ཅན། ཁྱོད་ལ་
ཕར་ཕྱིན་ཐེག་པ་དང་ཐུན་མོང་བའི་མིང་གི་རྣམ་གྲངས་ཀྱང་ཡོད་དེ། ལམ་དུས་སུ་ཁྱོད་ཉམས་སུ་མྱོང་
བའི་ཚེ་བདེ་སྟོང་གཉིས་ཀྱི་ནང་ནས་སྟོང་ཤས་ཆེ་བ་དང་བདེ་ཤས་ཆེ་བ་དང་བདེ་སྟོང་ཆ་མཉམ་པས་ན་ཤེས་
རབ་དང་ཐབས་དང་ཐབས་ཤེས་འདྲེས་པ་ཞེས་བརྗོད་པའི་ཕྱིར། སྣང་བ་ལ་སེམས་དང་མཆེད་པ་ལ་ཡིད་
དང་ཉེར་ཐོབ་ལ་རྣམ་ཤེས་ཞེས་བྱ་སྟེ་སེམས་ཡིད་རྣམ་ཤེས་གསུམ་སྤྱིར་ཀུན་བྱང་གི་ཆོས་ཀུན་གྱི་རྩ་བར་
གསུངས་པ་ལ་འདིར་ཆོས་ཀུན་གྱི་རྩ་བར་འགྱུར་བའི་སེམས་ཡིད་རྣམ་ཤེས་གསུམ་ཁྱེར་བ་ཅིག་བསྟན་པར་
བཞེད་ནས་དེ་ལྟར་ཐ་སྙད་མཛད་པ་དང་། གཟུང་འཛིན་རྒྱངས་ཆད་དུ་སྣང་བའི་སྣང་གཞི་གཞན་དབང་



{184}
དང་དེ་ལ་བརྟེན་ནས་གཟུང་འཛིན་རྫས་ཐ་དད་དུ་སྒྲོ་བཏགས་པ་ཀུན་བརྟགས་དང་འགྱུར་མེད་ཡོངས་གྲུབ་
མངོན་དུ་བྱས་པའི་ངོར་དེ་གཉིས་མི་སྣང་བ་བཞིན་དུ། ཁྱོད་ལ་ཡང་སྟོང་པ་གསུམ་གྱི་ཐོག་མའི་གཞི་སྣང་
བ་དང་དེ་ལས་མཆེད་པ་འབྱུང་བ་དང་ཉེར་ཐོབ་ཀྱི་ཚེ་དེ་གཉིས་ཀ་མི་སྣང་བའི་ཆོས་མཐུན་ལ་བརྟེན་ནས་
སྣང་བ་གཞན་དབང་མཆེད་པ་ཀུན་བརྟགས་ཉེར་ཐོབ་ཡོངས་གྲུབ་དང་། བདེ་བ་ཆུང་བ་དང་ཆེ་བ་དང་བར་
མར་འཇུག་པའི་སྒོ་ནས་སྣང་བ་ཞེ་སྡང་དང་མཆེད་པ་འདོད་ཆགས་དང་ཉེར་ཐོབ་ལ་གཏི་མུག་ཅེས་པ་དང་།
སྣང་བ་སྟོང་ཕྱོགས་ཀྱི་ངོ་བོ་ཉིད་དང་མཆེད་པ་སྣང་ཕྱོགས་ཀྱི་ངོ་བོ་ཉིད་དང་ཉེར་ཐོབ་ལ་གཉིས་ཀ་མཉམ་
པའི་ངོ་བོ་ཉིད་ཅེས་ཀྱང་བཤད་དོ། །ཕར་ཕྱིན་ཐེག་པ་ནས་སྣང་བ་གསུམ་ལ་མིང་དེ་ལྟར་བཏགས་པ་མེད་
པས་གདགས་བྱའི་མིང་ནི་ཐུན་མོང་པ་ཡིན་གྱི་མིང་དེ་རྣམས་ཀྱིས་སྣང་བ་གསུམ་ལ་བཏགས་པ་ནི་ཐུན་མོང་
བ་མིན་ནོ། །དེ་གསུམ་རེ་རེ་ནས་ཆོས་ཅན། ཁྱོད་ལ་རྡོ་རྗེ་ཐེག་པ་ཉིད་ལ་གྲགས་པའི་མིང་གི་རྣམ་གྲངས་
ལས༑ ༑སྟོང་པ་གསུམ་གྱི་མིང་གིས་བཏགས་པའི་དོན་ཡོད་དེ། ཀུན་རྟོག་བཞོན་པའི་རླུང་དང་། སྣང་
བ་བཞོན་པའི་རླུང་དང་། མཆེད་པ་བཞོན་པའི་རླུང་དང་བཅས་པས་སྟོང་པས་ན། སྟོང་པ་དང་། ཤིན་
ཏུ་སྟོང་པ་དང༌། སྟོང་པ་ཆེན་པོ་ཞེས་བརྗོད་པའི་ཕྱིར། སེམས། སེམས་བྱུང་། མ་རིག་པ་ཞེས་པའི་
དོན་ཡོད་དེ། ཡུལ་དང་པོར་སྣང་བས་སེམས། དེ་ལས་ཀྱང་ཁྱད་པར་གསལ་བར་སྣང་བས་སེམས་བྱུང་།།
དེ་ལས་མཐར་ཡུལ་མི་གསལ་བར་མུན་པ་ལྟར་སྣང་བས་མ་རིག་པ་དང་། ཡང་བདེ་བ་ཤས་ཆུང་བས་
ཆགས་བྲལ། བདེ་ཤས་ཆེ་བས་ཆགས་པ། བདེ་བ་བར་མར་གནས་པས་ཆགས་པ་བར་མ་ཞེས་བརྗོད་
པའི་ཕྱིར། མིང་གི་རྣམ་གྲངས་གཞན་ཡང་ཡོད་དེ། ངག་འབྱུང་བའི་ལམ་ལ་བརྟེན་ནས་སྐྱེས་པའི་ས་
བོན་གསུམ་བརྟན་པར་བྱེད་པའི་རྒྱུ་ཡེ་ཤེས་གསུམ་ངེས་པར་བྱ་ཕྱིར་མོས་པ་ཆུང་བ་རྣམས་ཀྱིས་དང་པོའི་
མགོན་པོའི་རྒྱུར་མིང་བརྡས་མཚོན་པ་སྒོམ་དགོས་པས་ན་ཨོཾ་ཨཱཙཨ་དང་། ཨོ་ཟླ་བ་སྣང་བ་དང་ཨཱཉི་མ་
མཆེད་པ་དང་ཨ་ཟླཉི་འདྲེས་པ་ལ་དམིགས་པ་ཉེར་ཐོབ་ཀྱི་དོད་དུ་ལྷའི་སྐུར་བསྐྱེད་པས་ཟླ་བ་ཉི་མ་དེ་གཉིས་
འདྲེས་པ་དང་། པདྨའི་དངོས་པོ་སེམས་ཀྱི་ཀུན་རྫོགས་དང་རྡོ་རྗེའི་རྣམ་པ་སེམས་ལས་བྱུང་བའི་ཀུན་རྫོབ་
ཀྱི་གཟུགས་བསལ་ནས་སེམས་སེམས་བྱུང་དབྱེར་མེད་པར་འདྲེས་པས་པདྨ་རྡོ་རྗེ་དེ་གཉིས་འདུས་པ་དང་།



(15}
ཤེས་རབ་དང་ཐབས་དང་ཐབས་ཤེས་ཆ་མཉམ་པའི་ཆ་ནས་གཡོན་གཡས་དབུས་མ་དང་། བུད་མེད་སྐྱེས་
པ་མ་ནིང་ཞེས་པ་དང་། བདེ་བ་མི་དམན་པ་དང་དམན་པ་དང་ཆ་མཉམ་པས་འཇམ་རྩུབ་བར་མ་དང་།
ཡུལ་སྣང་མི་རྒྱས་པ་དང་རྒྱས་པ་དང་ཆ་མཉམ་པས་མཚན་མོ་ཉིན་མོ་ཐུན་མཚམས་ཞེས་པ་རྣམས་ཡོད་
པའི་ཕྱིར། ༈ །གཉིས་པ་ནི། སྣང་བ་དང་པོ་ཆོས་ཅན། ཁྱོད་ཀྱི་རང་བཞིན་རྟོག་པ་སོ་གསུམ་ཡོད་དེ།
ཡུལ་ལ་ཆགས་པ་དང་བྲལ་བ་སྟེ་མི་འདོད་པའི་རྣམ་པ་ཅན་གྱི་རྟོག་པ་ཆེ་འབྲིང་ཆུང་གསུམ་དང་། ཡིད་
འོང་དང་བྲལ་བའི་གདུང་བའི་སེམས་བྱུང་ཆེ་འབྲིང་ཆུང་གསུམ། སེམས་ཞི་བ་རྣལ་དུ་གནས་པ་དང་།
མི་གནས་པ་རྒོད་པའི་སེམས་ཕྱུང་གཉིས། ཡིད་དུ་མི་འོང་བ་ལ་སྐྲག་པའི་སེམས་བྱུང་ཆེ་འབྲིང་ཆུང་གསུམ།
ཡུལ་ལ་ཞེན་པའི་སྲེད་སེམས་ཆེ་འབྲིང་ཆུང་གསུམ། འདོད་ཡོན་ལེན་འདོད་པ་དང་འཛིན་འདོད་ཀྱི་སེམས་
བྱུང་༑ ༑མི་དགེ་བ་སྟེ་དགེ་བ་ལ་ཡིད་གཉིས་ཟ་བའི་སེམས་བྱུང་། ཟས་འདོད་པ་དང་། སྐོམ་འདོད་ཀྱི་
སེམས་བྱུང་གཉིས། བདེ་སྡུག་བཏང་སྙོམས་གསུམ་གྱི་ཚོར་བ་ཆེ་འབྲིང་ཆུང་གསུམ། རིག་པ་པོ་དང་།
རིག་པར་བྱེད་པ་དང་། རིག་བྱའི་ལས་གསུམ་ལ་རྟོག་པའི་སེམས་བྱུང་གསུམ་དང་། རིགས་པ་དང་མི་
རིགས་པ་སོ་སོར་རྟོག་པའི་སེམས་བྱུང་། ཁ་ན་མ་ཐོ་བ་ལ་འཛེམ་པའི་ངོ་ཚ་ཤེས་པ་དང་། སྡུག་བསྔལ་
དང་བྲལ་འདོད་ཀྱི་སྙིང་རྗེ་དང༌། དམིགས་བྱ་སྲུང་བའི་བརྩེ་བ་དང་། སྡུག་པར་འཛིན་པའི་སེམས་བྱུང་།
ཕྲད་པར་འདོད་པའི་སེམས་བྱུང་གསུམ་དང༌། ཡིད་འཕྲོག་པའི་དོགས་པ་དང་། ཡོ་བྱད་སྡུད་འདོད་ཀྱི་
སེམས་བྱུང་དང༌། ཕྲག་དོག་སྟེ་རྟོག་པ་སོ་གསུམ་དེ་ཡིན་པའི་ཕྱིར། རིམ་ལྔ་ལས། དེ་ཡི་རང་བཞིན་
འཕྲོ་གསལ་བ། །ད་ནི་རབ་ཏུ་བཤད་པར་བྱ། །ཆགས་བྲལ་དང་ནི་བར་མ་ཉིད། །དེ་བཞིན་དུ་ནི་ཆེན་པོ་
དག ༑ཡིད་ལ་འགྲོ་ཞིང་འོང་བ་དང་། །མྱ་ངན་ལ་སོགས་གསུམ་དེ་བཞིན། །ཞི་དང་རྣམ་རྟོག་འཇིགས་
པ་དང་། །འཇིགས་པ་བར་མ་ཤིན་ཏུ་འཇིགས། །སྲིད་དང་སྲིད་པ་བར་མ་དང་། །ཤིན་ཏུ་སྲེད་དང་
ཉེར་ལེན་པ། །མི་དགེ་བཀྲས་དང་སྐོམ་ཉིད་དང་། །ཚོར་བ་ཚོར་བ་བར་མ་དང་། །ཤིན་ཏུ་ཚོར་བའི་
སྐད་ཅིག་དང༌། །རིག་པ་པོ་དང་རིག་འཛིན་གཞི། །སོ་སོར་རྟོག་དང་ངོ་ཚ་ཤེས། །སྙིང་རྗེ་དང་ནི་བརྩེ་
བ་གསུམ། །དྲོགས་དང་བསགས་པ་ཉིད་དང་ནི། །ཕྲག་དོག་ཅེས་ནི་བྱ་བར་གྲགས། །རང་བཞིན་སུམ་



{186}
ཅུ་རྩ་གསུམ་གང་། །ལུས་ཅན་རྣམས་ཀྱི་རང་རིག་སྟེ། །ཞེས་སོ། །སྣང་བ་མཆེད་པ་ཆོས་ཅན། ཁྱོད་
ཀྱི་རང་བཞིན་རྟོག་པ་བཞི་བཅུ་ཡོད་དེ། མ་ཐོབ་པའི་ཡུལ་ལ་ཆགས་པའི་སེམས་བྱུང་དང་། ཐོབ་པའི་
ཡུལ་ལ་ཞེན་པ་དང་། འདོད་ཡུལ་མཐོང་ན་དགའ་བ་ཆེ་འབྲིང་ཆུང་གསུམ་དང་། འདོད་དོན་གྲུབ་པ་ལ་
ཡིད་བདེ་བའི་རངས་པ་དང་། དེའི་རྣམ་པ་སེམས་ཀྱིས་ཡང་ཡང་མྱོང་བའི་མགུ་བ་དང་། སྔར་མེད་ཀྱི་
དོན་མཐོང་བའི་ངོ་མཚར་དང་། ཡིད་དུ་འོང་བའི་ཡུལ་ལ་གཡེང་བའི་རྒོད་པ་དང་། ཡུལ་དེས་ངོམས་
པའི་ཚིམ་པ་དང་། འཁྱུད་པ་དང་། འོ་བྱེད་པ་དང་། འཇིབ་འདོད་ཀྱི་སེམས་དང་། རྒྱུད་མི་འགྱུར་
བའི་བརྟན་པ་དང་། དགེ་བ་ལ་བརྩོན་པ་དང༌། མཐོ་བར་སེམས་པའི་ང་རྒྱལ་དང་། རྟག་ཏུ་བྱེད་པའི་བྱ་
བའམ་ལས་རྫོགས་པར་བྱེད་པ་དང་། དབྲོག་པར་འདོད་པ་དང་། གཞན་གྱི་དཔུང་འཇོམས་འདོད་ཀྱི་
སྟོབས་དང་། དགེ་བ་ལ་གོམས་པའི་སྤྲོ་བ་དང་། ལྷན་ཅིག་ནི་ཚམ་ཚོམ་མེད་པར་དྲེགས་པས་མི་དགེ་བ་
སྤྱོད་འདོད་ཀྱི་སེམས་བྱུང་ཆེ་འབྲིང་ཆུང་གསུམ་དང་། རྒྱུ་མེད་པར་ཡང་དམ་པ་རྣམས་དང་རྩོད་འདོད་
ཀྱི་དྲག་པ་དང་། རྩེ་འདོད་ཀྱི་སྒེག་པ་དང༌། འཁོན་དུ་འཛིན་པའི་ཞེ་འགྲས་དང་། དགེ་བ་ལ་རྩོལ་འདོད་
དང་༑ ༑ཚིག་གསལ་བ་དང་། འདུ་ཤེས་མ་བསྒྱུར་བར་བདེན་པར་སྨྲ་འདོད་དང་། འདུ་ཤེས་བསྒྱུར་ཏེ་
སྨྲ་འདོད་ཀྱི་མི་བདེན་པ་དང་། ཡི་དམ་ཤིན་ཏུ་བརྟན་པའི་སེམས་དེས་པ་དང་། ཡུལ་འཛིན་པར་མི་འདོད་
པའི་ཉེ་བར་མི་ལེན་པ་དང་། བདོག་པ་གཏོང་བའི་སྦྱིན་པ་དང་། གཞན་ལེ་ལོ་ཅན་བསྐུལ་བར་འདོད་པ་
དང་༑ །དགྲ་ལས་རྒྱལ་འདོད་ཀྱི་དཔའ་བོ་དང་། འཛེམ་པ་མེད་པར་མི་དགེ་བ་ལ་འཇུག་འདོད་ཀྱི་ངོ་
ཚ་མེད་པ་དང་། བཅོས་མས་བསླུ་འདོད་ཀྱི་སྒྱུ་དང༌། ལྟ་ངན་ལ་བྱང་བའི་གདུག་པའི་སེམས་དང་། གཞན་
ལ་ཐོ་འཚམ་པའི་མི་སྲུན་པ་དང་། མི་དྲང་བའི་གྱ་གྱུའི་སེམས་དང་བཞི་བཅུ་ཡོད་པའི་ཕྱིར། །དེ་ཉིད་
ལས༑ ༑ཆགས་དང་ཞེན་དང་དེ་བཞིན་དགའ། །དགའ་བ་བར་མ་ཤིན་ཏུ་དགའ། །རངས་དང་ཤིན་ཏུ་
མགུ་བ་དང་། །ངོ་མཚར་དེ་བཞིན་རྒོད་པ་དང་། །ཚིམ་དང་དེ་བཞིན་འཁྱུད་པ་དང་། །འོ་བྱེད་དེ་བཞིན་
འཇིབ་པ་དང་། །བརྟན་དང་བརྩོན་དང་ང་རྒྱལ་དང་། །བྱ་དང་དབྲོག་དང་སྟོབས་དང་ནི། །སྤྲོ་དང་
ལྷན་ཅིག་སྐྱེས་ཉིད་དང་། །དེ་བཞིན་ལྷན་ཅིག་སྐྱེས་བར་མ། །ཤིན་ཏུ་ལྷན་ཅིག་སྐྱེད་དང་དྲག །རྣམ་



{187}
པར་སྒེག་དང་ཞེ་འགྲས་ཉིད། །དགེ་དང་ཚིག་གསལ་བདེན་པ་དང་། །མི་བདེན་པ་དང་དེ་བཞིན་དེས།
ཉེ་བར་མི་ལེན་སྦྱིན་པའོ། །སྐུལ་དང་དེ་བཞིན་དཔའ་བོ་དང་། །ངོ་ཚ་མེད་དང་སྒྱུ་དང་གདུག །མི་སྲུན་
པ་དང་གྱ་གྱུ་ཉིད། །མཚན་ཉིད་བཞི་བཅུ་གང་ཡིན་པ། །ཤིན་ཏུ་སྟོང་པའི་སྐད་ཅིག་སྟེ། །ཞེས་སོ། །སྣང་
བ་ཉེར་ཐོབ་ཆོས་ཅན། །ཁྱོད་ཀྱིས་རང་བཞིན་རྟོག་པ་བདུན་ཡང་ཡོད་དེ། ཡུལ་འདོད་མི་འདོད་བར་མའི་
རྣམ་ཅན་གྱི་སེམས་བྱུང་དང་། དྲན་པ་ཉམས་པའི་བརྗེད་ངེས་དང་། སྨིག་རྒྱུ་ལ་ཆུར་འཛིན་སོགས་འཁྲུལ་
པ་དང་། །སྨྲ་མི་འདོད་པའི་སེམས་བྱུང་དང༌། ཡིད་སུན་པའི་སྐྱོ་བ་དང༌། ལེ་ལོ་དང་། ཐེ་ཚོམ་སྟེ་
བདུན་ཡིན་པའི་ཕྱིར། དེ་ཉིད་ལས། ཆགས་པ་བར་མའི་སྐད་ཅིག་དང༌། །བརྗེད་ངེས་པ་དང་འཁྲུལ་བ་
དང་༑ ༑མི་སྨྲ་གྱུར་དང་སྐྱོ་བ་དང་། །ལེ་ལོ་དེ་བཞིན་ཐེ་ཚོམ་སྟེ། །ཞེས་སོ། །སྐྱེ་བ་དང་ཐིམ་རིམ་ཀྱང་
ཡོད་དེ། སྐྱེ་བའི་ཚེ་སྣང་བ་རྣམས་སྐྱེ་བའི་རྗེས་སུ་རང་བཞིན་རྣམས་སྐྱེ་ལ། ཐིམ་པའི་ཚེ་རང་བཞིན་
རྣམས་ཐིམ་པའི་རྗེས་སུ་སྣང་བ་རྣམས་ཐིམ་པའི་ཕྱིར་རོ། །རྡོ་རྗེ་ཕྲེང་བ་ལས། རྡོ་རྗེ་བཟླས་པ་རབ་སྦྱོར་
བས༑ ༑རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་
པ་ཐོབ་པར་འགྱུར། །ཞེས་རྡོར་བཟླས་ཀྱིས་སེམས་དབེན་ཁྱད་པར་ཅན་གྱི་སྟོང་པ་རྣམས་འདྲེན་པའི་མཚམས་
ནི༑ ༑སྙིང་གའི་རྩ་མདུད་ལེགས་པར་གྲོལ་ནས་རླུང་རྣམས་མི་ཤིགས་པ་ལ་སྡུད་ནུས་པའི་མཚམས་ནས་
ཡིན་ནོ། ༈ །བཞི་པ་ནི། སེམས་དབེན་མཚན་ཉིད་པ་བསྐྱེད་པ་ལ་ཕྱིའི་རྐྱེན་ཕྱག་རྒྱའི་སྲོག་རྩོལ་དང་།
ནང་གི་རྐྱེན་རྗེས་གཞིག་དང་རིལ་འཛིན་གྱི་སྡུད་རིམ་དང་ཁྱབ་བྱེད་ལ་དམིགས་པའི་རྡོར་བཟླས་ཀྱི་རྣལ་
འབྱོར་ངེས་པར་སྒོམ་དགོས་ཏེ། སྒྲོན་གསལ་ལས། འཇུག་པ་དང་། གནས་པ་དག་ལྡང་བ་དང་། སྡུད་
པའི་རྣལ་འབྱོར་གྱིས་རྟག་པཉིན་མཚན་དུ་བསྒོམ་པར་བྱའོ། །ཞེས་དང་། ཡེ་ཤེས་རྡོ་རྗེ་ཀུན་ལས་བཏུས་
པ་ལས། ཇི་ལྟར་འོ་མ་དང་ཏིལ་དག་གི་ཡང་དག་པའི་མངོན་པར་དུ་བྱས་པ་མེད་པར་མར་དང་ཏིལ་མར་
མི་འབྱུང་བ་དེ་བཞིན་དུ། སྔགས་དང་ཕྱག་རྒྱས་མངོན་དུ་མངོན་པར་འདུ་བྱས་པའི་རྡོ་རྗེ་དང་པདྨ་མཉམ་
པར་སྦྱོར་བ་མེད་པར་རྣམ་པར་ཤེས་པ་གསུམ་ཉེ་བར་མཚོན་པར་མི་ནུས་སོ། །བྷ་ག་དང་ལིང་ག་ཡང་
དག་པར་སྦྱོར་མི་ནུས་པ་དེས་ནི། བདེ་བ་ཆེན་པོ་ཏིང་ངེ་འཛིན་མི་རྙེད་དོ། །ཞེས་སོ། །དེས་ན་ཕྱག་རྒྱ་



{
3}
ལ༑ ༑ལམ་མཐོ་དམན་གྱི་སྒོ་ནས་དབྱེ་ན། ལྷན་སྐྱེས། ཞིང་སྐྱེས། །སྔགས་སྐྱེས་ཀྱི་ཕོ་ཉ་མོ་གསུམ་
ཡོད་༑ ༑བྱེད་ལས་སམ་བཅུད་བཅིང་པའི་རྟགས་ཀྱི་སྒོ་ནས་སྔགས་སྐྱེས་ཀྱི་ཕྱག་རྒྱ་མ་ལ། པདྨ་ཅན་དང་།
དུང་ཅན་མ། །གླང་པོ་ཅན་མ། རི་དྭགས་ཅན་མ་སྟེ་བཞི་ཡོད། རིགས་ལྔའི་སྒྲུབ་པ་པོ་སོ་སོས་གཙོ་བོར་
བསྟན་བྱའི་སྒོ་ནས། སྨེ་ཤ་ཅན། ཕྲེང་བརྒྱུད་མཁན། བཙོ་བླག་མཁན། གར་མཁན། བཟོ་བྱེད་མཁན་
གྱི་བུ་མོ་དང་ལྔ་ཡོད། སྒྲས་བརྗོད་རིགས་ཀྱི་སྒོ་ནས། ལས་དང་ཡེ་ཤེས་ཀྱི་ཕྱག་རྒྱ་གཉིས་སུའང་ཡོད་
དོ༑ ༑འདིར་བསྟན་ཕྱག་རྒྱའི་སྒྲ་དོན་ཡོད་དེ། ཕྱག་གིས་མཚོན་པའི་ཐབས་ཡབ་ཀྱི་རྡོ་རྗེས་མཚན་ལྡན་
གྱི་ཤེས་རབ་མ་ལ་རྒྱ་གདབ་པར་བྱ་བས་ན་དེ་ལྟར་བརྗོད་དེ། བརྟག་གཉིས་ལས། རྡོ་རྗེ་འདིས་ནི་གདབ་
པ་ཡིས། །དེས་ན་ཕྱག་རྒྱར་བརྗོད་པར་བྱ། །ཞེས་སོ། །ལས་རྒྱའི་དོན་ཡོད་དེ། །ལས་ཀྱིས་འཕངས་
པའི་སྒྲ་དང་ནུ་མ་སོགས་དང་ལྡན་པའི་ཕྱག་རྒྱ་ཡིན་པས་དེ་ལྟར་བརྗོད་པའི་ཕྱིར། ཡེ་རྒྱའི་སྒྲ་དོན་ཡོད་
དེ༑ ༑ཡེ་ཤེས་ཙམ་གྱིས་མོས་པའི་ཕྱག་རྒྱ་ཡིན་པས་དེ་ལྟར་བརྗོད་དོ། །སྤྱིར་ཕྱག་རྒྱ་བསྟེན་པའི་སྐབས་
ལ་དབང་གི་དུས་དང་། བསྐྱེད་རིམ་དང་། དབེན་གསུམ་སོགས་ཀྱི་སྐབས་སུ་བསྟེན་དགོས་པར་གསུངས་
ཀྱང་༑ ༑རང་ཅག་རི་བོ་དགེ་ལྡན་པའི་ལུགས་མཆོག་འདིར་དེ་དག་ཡེ་ཤེས་ཀྱི་ཕྱག་རྒྱ་ཁོ་ན་མ་གཏོགས་
ལས་རྒྱ་གཏན་ནས་བསྟེན་མི་རུང་ངོ༌། །འོན་ཀྱང་སྔགས་ལམ་མཐོན་པོར་སོང་བའི་དུས་སུ་མཁས་པའི་
བཞེད་ཚུལ་དུ་མ་སྣང་སྟེ། མཁས་དབང་བློ་བཟང་དོན་གྲུབ་ཀྱིས་མཛད་པའི་སྔགས་ཀྱི་ས་ལམ་རྣམ་གཞག་
ལས༑ ༑སྐབས་འདིར་རང་ཕྱོགས་ཀྱི་མཁས་གྲུབ་དམ་པ་རྣམས། སེམས་དབེན་བསྐྱེད་པ་ལ་ངེས་པར་
ལས་རྒྱ་ལ་ལྟོས་དགོས་པར་བཞེད་པ་དང་། །ཁ་ཅིག །སེམས་དབེན་མཐར་ཐུག་སྐྱེད་པ་ལ་དེ་དགོས་ཀྱང་
སེམས་དབེན་ཙམ་ལ་མི་དགོས་གསུང་། འགའ་ཞིག་གི་གསུང་ལས། སྔགས་བླ་མེད་ཀྱི་གདུལ་བྱ་ཤིན་
ཏུ་དབང་རྣོན་འགའ་ཞིག་ཡེ་ཤེས་ཀྱི་ཕྱག་རྒྱ་ཙམ་ལ་བརྟེན་ནས་ལམ་རྫོགས་པར་སྐྱེད་ནུས་པས་སྐབས་གང་
དུ་ཡང་ལས་རྒྱ་ལ་མི་དགོས་གསུངས་པ་སོགས་བཞེད་པ་ཙམ་སྣང་བས་རྗེ་བླ་མའི་དགོངས་པར་གང་སོང་
ལེགས་པར་བརྟག་དགོས་སོ། །ཞེས་གདམས་སོ། །དེ་ཡང་རིམ་ལྔ་གསལ་སྒྲོན་ལས། གལ་ཏེ་སྲོག་
རྩོལ་གསུམ་སྒོམ་པ་དང་། སྡུད་པའི་རྣལ་འབྱོར་གྱིས་སེམས་དབེན་འདྲེན་ཐབས་བྱས་ན། དེས་ཆོག་



{189 }
གམ་མི་ཆོག་སྙམ་ན། འདི་ལ་ཡེ་ཤེས་རྡོ་རྗེ་ཀུན་ལས་བཏུས་ལས། རྡོ་རྗེ་དང་པདྨ་ཡང་དག་པར་སྦྱོར་
བ་ནི། ཞེས་པ་ནས། བདེ་བ་ཆེན་པོའི་ཐབས་སུ་གསུངས་པའི་བདེ་ཆེན་ནི། སྤྱོད་བསྡུས་ལས་སྒྱུ་ལུས་སུ་
གསུངས་པས་སྒྱུ་ལུས་ཀྱི་སྒྲུབ་གཞིའི་སེམས་དབེན་གྱི་ཡེ་ཤེས་གསུམ་རྫོགས་པར་སྐྱེད་པ་ལ་ཕྱིའི་ཕྱག་རྒྱ་
དགོས་སོ། ཞེས་སྒྱུ་ལུས་ཀྱི་བསྒྲུབ་གཞི་མཐར་ཐུག་གི་ཡེ་ཤེས་སེམས་དབེན་དཔེའི་འོད་གསལ་སྐྱེད་པ་
ལ་ངེས་པར་ཕྱིའི་ཕྱག་རྒྱ་ལ་ལྟོས་པར་གསུངས་ལ། ཕྱིའི་ཕྱག་རྒྱ་ལ་ཡང་། ལས་དང་ཡེ་ཤེས་ཀྱི་ཕྱག་
རྒྱུ་གཉིས་ལས་གང་ཡིན་ཞེ་ན། དེ་ཉིད་ལས། དོན་དེ་ནི་རིམ་ལྔ་ལས་ཀྱང་། སྒྱུ་མ་དག་ནི་ཐམས་ཅད་
ལས༑ ༑བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་
མཚོན་པར་འགྱུར། །ཞེས་སོགས་ཀྱི་ལུང་ལ་རྒྱབ་བརྟེན་མཛད་དེ་ལས་རྒྱ་ལ་གསུངས་པས་སོ། །གཞན་
ཡང་དེ་ཉིད་ལས། རྗེ་འགོས་ཀྱིས་འབྱོར་བ་ཅན་རྒྱུན་དུ་ཕྱིའི་ཕྱག་རྒྱ་ལ་བརྟེན་པ་ལྟར་མ་འབྱོར་ན་ཡང་།
ལས་གཅིག་དངོས་ལ་མཚོན་ནས། ཕྱིས་དེ་ལས་གཞན་ལ་སློབ་པ་བཙུན་མོ་ཅན་གྱི་ལུགས་སུ་འཆད་དེ་
གཞུང་གི་དོན་ནོ། །ཞེས་དང་། རིམ་ལྔ་ལས། གང་ཞིག་ཆུ་སྐྱེས་རྡོ་རྗེ་སྦྱོར། །ཀུན་རྫོབ་ཏུ་ཡང་མེད་
གྱུར་ན། ལན་ཅིག་ཙམ་ཞིག་མྱོང་ནས་ཀྱང༌། །རྣལ་འབྱོར་སྟོབས་ཀྱིས་འགྲུབ་པ་འགྱུར། །ཞེས་སོ།
སྔགས་རིམ་ཆེན་མོ་ལས་ཀྱང་། ཁམས་འཛིན་པ་དང་འདྲེན་པ་ལ་སོགས་པ་ཐམས་ཅད་རླུང་གི་མཐུས་
ནུས་པས་ཕྱིའི་ཕྱག་རྒྱ་དང་སྦྱར་བས་གཏུམ་མོའི་མེ་འབར་ནས། བྱང་སེམས་བཞུ་བ་ཕྱིན་མི་འཕོ་བར་
བཟུང་བ་ལས་རང་བཞིན་བརྒྱད་ཅུའི་རྣམ་རྟོག་འགགས་ནས་སྟོང་པ་གསུམ་གྱི་ཡེ་ཤེས་བསྐྱེད་དེ་ཐུགས་རྡོ་
རྗེའི་ཏིང་ངེ་འཛིན་མངོན་དུ་བྱེད་ལ། དེའི་མཐར་སྒྱུ་མའི་སྐུར་ལྡང་བ་ཡིན་ནོ། །ཞེས་སྒྱུ་ལུས་ཀྱི་བསྒྲུབ་
གཞིའི་སེམས་དབེན་ལ་ཡང་ཡང་གསུངས་པས་ཚེ་འདིར་སེམས་དབེན་གྱི་རྟོགས་པ་མཐར་ཐུག་འདྲེན་པ་
ལ་ངེས་པར་ལས་རྒྱ་ལ་བལྟོས་དགོས་སོ། །དེ་ཡང་ཚེ་འདིར་སེམས་དབེན་མཐར་ཐུག་འདྲེན་ནུས་པའི་
གང་ཟག་ཞིག་གིས་སེམས་དབེན་གྱི་རྟོགས་པ་ཁྱད་པར་ཅན་འཁྲུལ་བ་མེད་པར་སྐྱེས་པ་དེའི་ཚེ། རང་གི་
བླ་མ་ལ་ཚོགས་ཀྱི་མཆོད་མཎྜལ་དང་བཅས་ཡང་ཡང་འབུལ་ཏེ་དགོངས་གསོལ་སྔོན་དུ་འགྲོ་བས། རང་
གི་རྟོགས་པ་གང་སྐྱེས་ཉམས་རྟོགས་འབུལ་བའི་ཚུལ་དུ་ཞུ་བར་བྱེད་ལ། དེ་ལྟར་ཞུ་བ་ན་བླ་མས་ཀྱང་སྤྱོད་



{190}
པའི་དུས་ལ་བབ་ཡོད་པའི་ཚེ། འོད་གསལ་དང་སྒྱུ་ལུས་ཀྱི་གདམས་པ་དང་། ཁྱད་པར་ཕྱག་རྒྱའི་སྲོག་
རྩོལ་གྱི་གསང་བའི་གདམས་པ་རྣམས་རྗེན་ཆར་དུ་བསྟན་ཏེ་སྤྱོད་པ་བྱ་བའི་དགོངས་པ་ཚུལ་བཞིན་གནང་
བ་ན། རྣལ་འབྱོར་པ་དེ་དུར་ཁྲོད་དང་བས་མཐའ་སོགས་འཇིགས་ཤིང་སྐྱི་གཡའ་བ། མི་ཕལ་པ་སུས་
ཀྱང་འགྲོར་མི་གཏུབ་པའི་གནས་སུ་ཕྱིན་ཏེ། རྣལ་འབྱོར་རྣམས་སྐྱོང་བཞིན་ཕྱག་རྒྱ་བཙལ་བར་བྱའོ། །དེ་
ཡང་རྣལ་འབྱོར་པ་རང་གི་སྔོན་གྱི་འབྲེལ་བ་དང་། བསོད་ནམས་དང་རིགས་ཀྱི་ནུས་པ་ཆེ་ཆུང་དང་མཐོ་
དམན་གྱིས་དབང་ལས། རབ་ཟུང་འཇུག་ལ་གནས་པའི་ལྷན་སྐྱེས་མ་དང་། འབྲིང་དབེན་གསུམ་སྒྱུ་ལུས་
ཅི་རིགས་ལ་གནས་པའི་ཞིང་སྐྱེས་མ་དང་། ཐ་མ་བསྐྱེད་རིམ་ལ་གནས་པའི་སྔགས་སྐྱེས་མ་གསུམ་གང་
རུང་ཞིག་གིས་རྗེས་སུ་འཛིན་པར་འགྱུར་ན་ཆེས་ཕུན་སུམ་ཚོགས་པའི་དགོས་པའི་གཙོ་བོ་འགྲུབ་པར་འགྱུར་
མོད༑ ༑དེ་འདྲའི་སྐལ་བ་དང་ལྡན་པའི་རྣལ་འབྱོར་བ་ཆེས་ཤིན་ཏུ་དཀོན་པས་ན། ཙ་རི་སོགས་གནས་
ཁྱད་པར་ཅན་ལ་གནས་པའི་ཞིང་སྐྱེས་མ་སོགས་ཕྱག་རྒྱ་གང་ཡང་རུང་བ་ལ། བརྟག་ཐབས་སོགས་རྒྱུད་
དང་བླ་མའི་མན་ངག་བཞིན་བྱ་བ་སྔོན་དུ་འགྲོ་བས། དབང་གིས་སྨིན་པར་བྱས་ཏེ་ཐུན་མོང་དང་ཐུན་མོང་
མ་ཡིན་པའི་ལམ་གྱིས་རྒྱུད་སྦྱངས་པ། ལྷའི་རྣལ་འབྱོར་ཤིནཏུ་བརྟན་པའི་སྟོབས་ཀྱིས་བྱང་སེམས་འཕོ་
མེད་དུ་འཛིན་ནུས་པ། ཆོས་རྣམས་ཀྱི་དེ་ཁོ་ན་ཉིད་ཀྱི་དོན་ལ་ངེས་ཤེས་ཁྱད་པར་ཅན་ཐོབ་པ། འདོད་
པའི་སྒྱུ་རྩལ་དྲུག་ཅུ་རྩ་བཞི་ལ་མཁས་པ་སོགས་མཚན་ཉིད་ཀུན་དང་ལྡན་པར་བྱས་པ་དེ་དང་ལྷན་ཅིག་སྙོམས་
པར་ཞུགས་པ་ཕྱིའི་སྲོག་རྩོལ་དང་ནང་གི་རྐྱེན་རྡོར་བཟླས་དང་སྡུད་རིམ་གྱི་སྲོག་རྩོལ་གཉིས་སྦྲགས་ཏེ་ཉམས་
སུ་བླངས་པའི་སྒོ་ནས་རླུང་དང་བྱང་སེམས་ཐམས་ཅད་ལུས་ཀྱི་སྟོད་སྨད་ནས་བསྡུས་ཏེ་སྙིང་གའི་མི་ཤིགས་
པ་ལ་འཆི་རིམ་ཇི་ལྟ་བ་བཞིན་དུ་ཐིམ་པའི་སྟོང་པ་བཞི་དངོས་སུ་འདྲེན་པར་བྱ་དགོས་ཏེ། སྤྱོད་བསྡུས་
ལས༑ ༑རང་གི་ཕྱག་རྒྱ་དང་ལྷན་ཅིག་རིལ་པོར་འཛིན་པ་དང༌། གཞིག་པའི་རིམ་གྱིས་དོན་དམ་པའི་
བདེན་པ་ལ་འཇུག་གོ །ཞེས་སོ། །འདིའི་དོན་དམ་བདེན་པ་ནི་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་
དཔེའི་འོད་གསལ་ཡིན་ནོ། །དེ་ལྟར་ཕྱག་རྒྱ་དང་ལན་གཅིག་སྦྱར་བས་ཡེ་ཤེས་གསལ་བར་མཚོན་པ་ན་
ཕྱིས་སུ་ཡེ་རྒྱ་ལ་བསྟེན་ཀྱང་གོང་མའི་རྟོགས་པ་ཚེ་འདིར་མངོན་དུ་བྱ་ནུས་ཤིང་། ཤིང་རྟ་འཁོར་ལོ་ཟུང་



{191}
ལྡན་ཞིག་གར་ཡང་བགྲོད་ནུས་པ་བཞིན་མཚན་ཉིད་ཚང་བའི་རྣལ་འབྱོར་པ་གྲོགས་ཕྱག་རྒྱ་དང་ལྷན་ཅིག་
འདུས་པ་ལས་རྟོགས་པ་ཁྱད་དུ་སྐྱེས་ཏེ། ཐབས་ཀྱི་རྐྱེན་གྱིས་ཤེས་རབ་གྲོལ་བ་དང་ཤེས་རབ་ཀྱི་རྐྱེན་གྱིས་
ཐབས་གྲོལ་བའི་ཁྱད་ཆོས་བླ་ན་མེད་པར་འགྱུར་ཞིང་། རྗེ་བླ་མའི་ཐུགས་ཀྱི་དགོངས་པའི་དོན་ལེགས་
པར་ལག་ཏུ་འཁེལ་བ་ཡིན་ནོ། །དེ་ལྟར་མ་ཡིན་པར་སྒྲུབ་པ་པོ་རང་ཉིད་མཚན་ཉིད་ཐམས་ཅད་ཡོངས་
སུ་ཚང་བ་དང་སེམས་དབེན་མཐར་ཐུག་འདྲེན་ནུས་པའི་རྟོགས་པ་མངོན་དུ་གྱུར་ཀྱང༌། ཕྱག་རྒྱ་མཚན་
ཉིད་དང་མི་ལྡན་པའམ་ལྡན་ཡང་རང་རེའི་གནས་འདི་ལྟ་བུ་བསྟན་པའི་རྒྱལ་མཚན་འཛིན་པའི་དགེ་འདུན་
གྱི་སྡེ་མངོན་སུམ་དུ་གནས་ཤིང་བཞུགས་པ་དང་། སྐྱེ་བོ་ཕལ་པ་འདུས་པའི་གནས་ཁྱབ་གདལ་རྣམས་སུ་
སྤྱོད་པ་བྱ་བ་དང་། ཕྱག་རྒྱ་མཚན་དང་ལྡན་པ་ཡིན་ཡང་སྟེན་པ་པོ་རང་ལ་རྟོགས་པ་གོང་མ་སྤུ་རྩེ་ཙམ་
ཡང་མེད་བཞིན་དུ་ཚུལ་འཆོས་ཀྱིས་བསྟེན་པ་དང་འཛག་པ་བདེ་དོན་དུ་གཉེར་བ་སོགས་བྱས་ན། རང་
ཉིད་ཕུང་བར་གྱུར་ནས་དམྱལ་བར་སྡུག་བསྔལ་མི་བཟད་པ་མྱོང་བ་དེ་སྡུག་གྱོང་ཡིན་པས་གལ་ཆུང་ཡང་
བསྟན་པ་ལ་བསམ་བཞིན་རྨ་གཏོད་པ་ཡིན་པས་བསྟན་པའི་ནུབ་རྐྱེན་དེ་ལས་ཆེ་བ་མེད་ཅིང་བསྟན་པ་བཤིག་
པའི་དགྲ་བོ་དང་བསྟན་པའི་ཆོམ་རྐུན་གྱི་དྭངས་མ་ཡང་དེ་ལ་ཟེར་བ་ཡིནཏེ། ཧེ་རུ་ཀ་མངོན་འབྱུང་ལས།
རྣལ་འབྱོར་མེད་པར་རྣལ་འབྱོར་ཆོས། །ཕྱག་རྒྱ་ལ་ནི་བགྲོད་འགྱུར་དང་། །ཡེ་ཤེས་མེད་པར་ཡེ་ཤེས་
ཚུལ༑ ༑དམྱལ་བར་འགྲོ་བར་ཐེ་ཚོམ་མེད། །ཅེས་སོ། །བདེ་མཆོག་ཉུང་ངུའི་རྩ་རྒྱུད་ལས་ཀྱང་། །ཕོ་
ཉ་རལ་གྲིའི་སོ་འདྲ་ཞིང་། །ཞེས་རལ་གྲི་རྣོན་པོའི་སོ་ལ་ཆགས་པའི་སྦྲང་རྩི་དང་འདྲ་བར་བསྟེན་ལེགས་
ན་ལྷན་སྐྱེས་ཀྱི་བདེ་སྟོང་གཉིས་སུ་མེད་པའི་ཡེ་ཤེས་ཀྱི་སྦྲང་རྩི་ལོངས་སྤྱོད་དུ་ཡོད་པ་ལས། བསྟེན་ཉེས་
པས་ལུས་དང་སྲོག་ལ་གནོད་ཅིང་གཅོད་པར་འགྱུར་བ་ཆེས་མང་ཞིང་། གོ་འཕང་མཐོན་པོར་འགོད་པའི་
ཁེ་བས་ངན་འགྲོ་དམན་པའི་སྡུག་བསྔལ་གྱི་རྒྱ་མཚོར་ལྷུང་བས་ཉེན་ཤིན་ཏུ་ཆེ་བས་དེང་དུས་སུ་གནས་འདི་
ལ་ཤིན་ཏུ་ནས་ཀྱང་གཟབ་དགོས་ཏེ། རྗེ་གསེར་ཁང་པ་ཐམས་ཅད་མཁྱེན་པས། ལམ་མཐོན་པོའི་སྔགས་
ལ་སྙད་བཏགས་ནས། །གཟུགས་ལང་ཚོ་མཛེས་པའི་གཞོན་ནུ་མར། །མ་མཁའ་འགྲོའི་མིང་སྙན་བཏགས་
བྱས་ཏེ། །ཁྱོད་མི་ཚངས་སྤྱོད་ལ་མ་ཆུག་ཅིག །ཅེས་གསུངས་པས་སོ། །རིམ་པ་གསུམ་པ་མན་ཆད་དུ་



{192}
འོད་གསལ་ཉེར་ཐོབ་ཀྱི་ནང་དུ་བསྡུས་ནས་བསྟན་པའི་རྒྱུ་མཚན་ཡོད་དེ། དཔེའི་འོད་གསལ་དང་དེའི་སྔ་
ལོགས་ཀྱི་ཉེར་ཐོབ་གཉིས་གཉིས་སྣང་ཅན་གྱི་ཤེས་པར་འདྲ་བའི་གནད་ཀྱིས་ཡིན་ལ། རིམ་པ་བཞི་པར་
འོད་གསལ་ཟུར་དུ་བསྟན་པ་ནི། དོན་གྱི་འོད་གསལ་གྱི་སྔ་ལོགས་ཀྱི་ཉེར་ཐོབ་གཉིས་སྣང་ཅན་གྱི་ཤེས་
པ་ཡིན་ལ། དོན་གྱི་འོད་གསལ་ནི་གཉིས་སྣང་དང་བྲལ་བའི་ཤེས་པ་ཡིན་པའི་རྒྱུ་མཚན་གྱིས་ཡིན་པའི་
ཕྱིར༑ ༑ལྔ་པ་ནི། སེམས་དབེན་མཐར་ཐུག་དཔེའི་འོད་གསལ་ལས་རླུང་ཅུང་ཟད་གཡོས་ཏེ་ལུགས་ལྡོག་
གི་ཉེར་ཐོབ་གྲུབ་པ་དང་སེམས་དབེན་ནས་རིམ་པ་གསུམ་པའི་སྒྱུ་ལུས་སུ་འཕོས་པ་ཡིན་ནོ། །སྨྲས་པ། གང་
ཤར་བདེ་སྟོང་རྣམ་རོལ་གྱིས། །ཐ་མལ་ལུས་ཀྱི་དྲི་མ་སྦྱངས། །ལྡང་འཇུག་གནས་གསུམ་རང་གི་གདངས།
ཡིག་གསུམ་གསུང་གིས་གདངས་སུ་བསྒྲགས། །རླུང་སྔགས་སོ་སོར་སྣང་བ་ཡི། །བག་ཆགས་དྲི་མའི་
སྨག་སངས་ཏེ། །མི་ཤིགས་གཅེར་མཐོང་འོད་གསལ་གྱི། །ཉི་མ་སྙིང་དབུས་ལྷམ་མེར་ཤར། །ཧ་ལའི་
དུག་གིས་སྲོག་སྟེར་ཞིང་། །ཤུགས་དྲག་བྱིན་ཟས་བསིལ་བསྐྱེད་བཞིན། །ཆུ་སྐྱེས་དབུས་ཀྱི་བདེ་བ་ཡིས།
བླ་མེད་གོ་འཕང་སྦྱིན་འདི་རྨད། །ཅེས་པ་ནི་བར་སྐབས་ཀྱི་ཚིགས་སུ་བཅད་པའོ།། ༈ གཉིས་པ་ལ་
གཉིས༑ །བདེན་གཉིས་སོ་སོའི་རྫོགས་རིམ་དང་། བདེན་གཉིས་དབྱེར་མེད་ཀྱི་རྫོགས་རིམ་མོ། །དང་
པོ་ལ་གཉིས། ཀུན་རྫོབ་སྒྱུ་མའི་རྫོགས་རིམ་དང་། །དོན་དམ་འོད་གསལ་གྱི་རྫོགས་རིམ་མོ། །དང་པོ་
ལ་དྲུག མཚན་ཉིད། སྒྲ་བཤད། སྒྱུ་ལུས་ཀྱི་གདམས་པའི་སྔོན་འགྲོ་ཇི་ལྟར་བྱ་ཚུལ། གདམས་པ་རིན་
པོ་ཆེ་དངོས་ཀྱི་དོན། དེ་དང་འབྲེལ་བའི་གདམས་པ། གོང་མར་འཕོས་ཚུལ་ལོ། །དང་པོ་ནི། སེམས་
དབེན་དཔེའི་སྣང་བ་གསུམ་གྱི་ཡེ་ཤེས་ལས་བྱུང་ཞིང་། མཚན་དཔེ་དང་ལྡན་པའི་རླུང་སེམས་ཙམ་ལས་
གྲུབ་པ་ལྷའི་སྐུ་སྒྱུ་མ་ལ་སོགས་པའི་དཔེ་བཅུ་གཉིས་ཀྱིས་མཚོན་པའི་ཟག་བཅས་ཡེ་ཤེས་ཀྱི་སྐུ་དེ། རིམ་
པ་གསུམ་པའི་སྒྱུ་ལུས་ཀྱི་མཚན་ཉིད། ༈ །གཉིས་པ་ནི། སྒྱུ་མ་སོགས་དཔེ་བཅུ་གཉིས་ཀྱིས་མཚོན་
པའི་ཡེ་ཤེས་ཀྱི་ལུས་ཡིན་པས་དེ་ལྟར་བརྗོད་པའི་ཕྱིར། ༈ །གསུམ་པ་ནི། ཤེས་བྱ་ཆོས་ཅན། སྒྱུ་ལུས་
ཀྱི་གདམས་པ་ཉན་པའི་སྣོད་ངོས་འཛིན་ཚུལ་ཡོད་དེ། དབང་བསྐུར་བ་ཐོབ་སྟེ་བསྐྱེད་རིམ་ཕྲ་རགས་མཐར་
ཕྱིན་པ། །རྒྱུད་སྡེ་བཞིའི་དོན་ལ་མཁས་པ། །དབེན་གསུམ་གྱི་རྫོགས་རིམ་ལ་བསླབས་པས་ལེགས་པར་



{193}
ལོབས་པ། བདེན་པ་གཉིས་དང་ཟུང་འཇུག་གི་རྫོགས་རིམ་ལ་མོས་པ་ཤིན་ཏུ་བརྟན་པ་སྟེ་ཁྱད་ཆོས་བཞི་
ལྡན་ཞིག་དགོས་པའི་ཕྱིར། དེ་འདྲ་པའི་སློབ་མ་ཆོས་ཅན། ཁྱོད་སྒྱུ་ལུས་ཀྱི་གདམས་ངག་ཉན་པའི་ཕྱིར་
ཇི་ལྟར་བྱ་ཚུལ་ཡོད་དེ། བླ་མ་ལ་ཕྱི་ནང་གསང་བའི་མཆོད་པ་ཚོགས་ཀྱི་འཁོར་ལོ་དང་བཅས་པ་ཕུལ་ནས།
ཁོང་སྟོང་ཁྱོད་ཀྱི་སྐུ་ལ་མེད། །ཅེས་སོགས་ཀྱི་བསྟོད་པ་སྔོན་དུ་འགྲོ་བའི་སྒོ་ནས། ཀུན་མཁྱེན་ཡེ་ཤེས་
ཕུང་པོ་ཅན། །ཞེས་སོགས་ཀྱིས་གསོལ་བ་ལན་གསུམ་དུ་འདེབས་དགོས་པའི་ཕྱིར། སྒྱུ་ལུས་ཀྱི་མན་ངག་
བླ་མའི་ཞལ་ཁོ་ན་ལས་རྟོགས་དགོས་པའི་རྒྱུ་མཚན་ཡང་ཡོད་དེ། བསྐྱེད་རིམ་ནས་ལུས་དབེན་གྱི་བར་
དུ་བསྒྲུབ་གཞི་འབྱུང་ལུས་ལ་ལྷའི་སྐུར་ལྷག་པར་མོས་པའི་མོས་པ་ཡིད་བྱེད་དང་ང་རྒྱལ་བཞག་པ་ཙམ་དང་།
ངག་དབེན་གྱི་སྐབས་སུ་རྡོར་བཟླས་ཀྱིས་སྔགས་དང་རླུང་དབྱེར་མེད་པར་ཡི་གེ་གསུམ་གྱི་སྒྲ་བྲག་ཆ་ལྟ་
བུར་སྒྲོག་པ་ཙམ་དང་། སེམས་དབེན་གྱི་སྐབས་སུ་ཡང་ཤིན་ཏུ་ཕྲ་བའི་སེམས་རང་བཞིན་གྱིས་སྣང་བ་
སྟོང་པ་གསུམ་དུ་ཤེས་པས་རང་སེམས་ཀུན་རྟོག་གིས་སྟོང་པའི་སྟོང་སྣང་ཙམ་མ་གཏོགས་ལྷའི་སྐུ་མཚན་
ཉིད་པ་མེད་ལ། དེའི་ཕྱིར་རང་སེམས་ཡེ་ཤེས་ཀྱི་ལྷའི་སྐུར་དངོས་གནས་ལ་བཞེངས་པ་ཞིག་མེད་ན་ཟུང་
འཇུག་འགྲུབ་པ་ནམ་ཡང་མི་འབྱུང་བ་ཡིན་ཞིང་། ཚུལ་དེས་རགས་པའི་ལུས་ཙམ་མ་ཡིན་པར་ཕྲ་བའི་
རླུང་སེམས་ལས་ལྷའི་སྐུར་བཞེངས་ཚུལ་བླ་མའི་ཞལ་གདམས་འབའ་ཞིག་ལས་རྟོགས་པ་མ་གཏོགས་གཞན་
གང་ལ་བརྟེན་ཀྱང་གོ་བར་མི་ནུས་པའི་གནད་ཀྱིས་ཡིན་པའི་ཕྱིར། སྤྱོད་བསྡུས་ལས། བསྐྱེད་པའི་རིམ་
པ་ནས་བརྩམས་ཏེ་ལུས་རྣམ་པར་དབེན་པའི་མཐར་ཐུག་པའི་བར་དུ་རྡོ་རྗེ་གསུམ་ལ་སོགས་པས་ཀྱང་མཚན་
ཉིད་ལ་ལྷག་པར་མོས་པ་ཙམ་ལགས་ཏེ། དེ་བས་ན་ལུས་རྣམ་པར་དབེན་པ་ལ་ལྷའི་གཟུགས་མེད་དེ་ལུས་
ནི་རྡུལ་ཕྲ་རབ་བསགས་པ་ཙམ་ཡིན་པའི་ཕྱིར་རོ། །ངག་རྣམ་པར་དབེན་པ་མཐར་ཐུག་པ་ཡང་འཇུག་
པ་ལ་སོགས་པའི་རིམ་གྱིས་རྡོ་རྗེ་བཟླས་པ་ཙམ་ཡོངས་སུ་ཤེས་པ་སྟེ། དེ་ལ་ཡང་ལྷའི་རྣམ་པ་མེད་དེ་སྒྲ་
རྣམས་ནི་བྲག་ཆ་ལྟ་བུ་ཡིན་པའི་ཕྱིར་རོ། །སེམས་རྣམ་པར་དབེན་པའི་མཐར་ཐུག་པ་ཡང་རང་བཞིན་
གྱི་སྣང་བ་ཙམ་ཡོངས་སུ་ཤེས་པ་ཙམ་དུ་ཟད་པས། དར་ཡང་རྣམ་པ་ཐམས་ཅད་ཀྱི་མཆོག་དང་ལྡན་པའི་
ལྷའི་སྐུའི་ངོ་བོ་རྙེད་པར་མི་འགྱུར་ཏེ། སེམས་ནི་སྣང་བ་ཙམ་ཡིན་པའི་ཕྱིར་རོ། །རིགས་པ་འདིས་ནི་



{194}
ཀུན་རྫོབ་ལ་བརྟེན་ནས་གནས་པ་རྙེད་པར་མི་འགྱུར་རོ། །དེ་བས་ན་ཡེ་ཤེས་ཙམ་གྱིས་ལྷ་ཉིད་དུ་སྐྱེད་པ་
སློབ་དཔོན་གྱི་ཞལ་སྔ་ནས་ལས་རྟོགས་པར་བགྱི་བར་འཚལ་ལོ། །ཞེས་དང་། བདག་བྱིན་རླབས་ལས།
རྨི་ལམ་སྒྱུ་མ་ལྟ་བུའི་ཆོས། །སངས་རྒྱས་པ་ཀུན་སྨྲ་བ་ནི། །བདེན་ཡང་དེས་ནི་ཤེས་པ་མིན། །བདག་
བྱིན་བརླབ་ལས་ཁ་ཕྱིར་བལྟས། །རྣམ་ཤེས་རླུང་དང་ལྡན་པ་ཡི། །ཡིད་ཀྱི་རང་བཞིན་གཞུ་འདྲ་བ། །རང་
གི་ཡེ་ཤེས་དེས་མ་མཐོང་། །སྒྱུ་མའི་དཔེ་ལ་རྨོངས་གྱུར་པས། །བསྐལ་པ་དཔག་ཏུ་མེད་པར་ནི། །ཐོས་
པའི་ཕ་རོལ་ཕྱིན་པས་ཀྱང་། །བླ་མའི་བཀའ་མེད་སྒྱུ་མ་ནི། །མངོན་སུམ་བྱ་བར་མི་ནུས་སོ། །དེ་ཕྱིར་
སངས་རྒྱས་འབྲས་འདོད་པས། །ང་རྒྱལ་ཡོངས་སུ་གཏང་བྱས་ལ། །རྡོ་རྗེ་ཐེག་པ་ལ་ཞོན་ནས། །འབད་
པས་བླ་མ་མཉེས་པར་བྱ། །ཞེས་སོ། ༈ །བཞི་པ་ནི། རྡོ་རྗེ་སློབ་དཔོན་ཆོས་ཅན། ཁྱོད་སློབ་མས་
གསོལ་བ་བཏབ་པ་ལ་ཇི་ལྟར་བྱ་ཚུལ་ཡོད་དེ། སློབ་མས་གསོལ་བའི་ཚིག་ཐོས་པས་ཤིན་ཏུ་སྙིང་ནས་བརྩེ་
བའི་སེམས་ཀྱིས། གསང་བའི་དབང་གིས་རྒྱུད་སྨིན་ངེས་སུ་བྱས་ཏེ། སངས་རྒྱས་རྣམས་ཀྱིས་རིན་པོ་
ཆེ་ལྟ་བུའི་གདུལ་བྱ་སྣོད་རུང་ལ་བཤད་པ་དང་། ཕར་ཕྱིན་ཐེག་པའི་ས་བཅུའི་བྱང་ཆུབ་སེམས་དཔའ་རྣམས་
ཀྱིས་ཀྱང་རང་ལམ་གྱིས་མངོན་སུམ་དུ་བྱེད་མི་ནུས་པ་དང་། དབེན་གསུམ་མན་ཆད་ཀྱི་རྣལ་འབྱོར་པ་
རྣམས་ཀྱི་མངོན་སུམ་གྱི་སྤྱོད་ཡུལ་མ་ཡིན་པ་དང་། བླ་མ་བརྒྱུད་པའི་རིམ་པ་འབའ་ཞིག་ལས་འོངས་པའི་
ཁྱད་ཆོས་བཞི་ལྡན་གྱི་སྒྱུ་མའི་སྐུའི་གདམས་པ། རིམ་ལྔ་དང་སྤྱོད་བསྡུས་གཉིས་ཀྱི་སྟེང་ནས་མན་ངག་
གིས་ཟུར་བརྒྱན་ཏེ་དམར་བཅང་གི་ཚུལ་དུ་ལེགས་པར་གདམས་པ་ཡིན་པའི་ཕྱིར། ཤེས་བྱ་ཆོས་ཅན།
སྒྱུ་ལུས་གང་ལ་བརྟེན་ནས་བསྒྲུབ་པའི་གཞི་བཞག་ཏུ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་རང་ཆས་
སུ་ཡོད་པའི་ཕྲ་བ་གཉུག་མའི་ལུས་དེ་ཡིན་པའི་ཕྱིར། །རྣམ་སྨིན་གྱི་འབྱུང་ལུས་རགས་པ་གནས་སྐབས་
པའི་ལུས་ཆོས་ཅན། ཁྱོད་སྒྱུ་ལུས་ཀྱི་བསྒྲུབ་གཞིར་མི་རུང་བ་ཡིན་པར་ཐལ། སེམས་ཅན་རྣམས་སྐྱེ་
བའི་ཚེ་ལེན་ལ་འཆི་བའི་ཚེ་འདོར་དགོས་པ་ཡིན་པའི་ཕྱིར། དཔེར་ན་ཆུ་ལ་ཚ་བ་བཞིན་ནོ། །རླུང་སེམས་
ཙམ་ལས་གྲུབ་པའི་ཕྲ་བ་གཉུག་མའི་ལུས་ཆོས་ཅན། ཁྱོད་སྒྱུ་ལུས་ཀྱི་བསྒྲུབ་གཞིར་རུང་བར་ཐལ། སྐྱེ་
འཆི་བྱེད་པའི་ཚེ་འདོར་ལེན་མི་བྱེད་པར་རྒྱུན་ལྡན་དུ་གནས་པའི་ཕྱིར། དཔེར་ན་ཆུ་ལ་གཤེར་བ་བཞིན་



{195}
ནོ༑ ༑ད་ལྟ་གཟུགས་ལུས་རགས་པའི་སྐབས་སུ་ཡང་གཉུག་མའི་ལུས་ནི་རླུང་སེམས་ཙམ་ཞིག་གི་ལུས་
ཡིན་པས་ལུས་རགས་པ་ནི་དེའི་གནས་ཁང་དང་འདྲའོ། །ཕྲ་བ་གཉུག་མའི་ལུས་དེ་ནི་རྩ་བའི་རླུང་ལྔའི་
ནང་ནས་སྲོག་འཛིན་དང་དེ་ལ་ཡང་ཕྲ་རགས་གཉིས་ལས་ཤིན་ཏུ་ཕྲ་བ་དང་། གཉུག་མའི་སེམས་དེ་ཡང་
དབང་ཤེས་མིན་གྱི་ཡིད་ཤེས་ཡིན་ལ་དེ་ལ་ཕྲ་རགས་གཉིས་ལས་ཡིད་ཤེས་ཤིན་ཏུ་ཕྲ་བ་ཡིན་ནོ། །ཡང་
ཕྲ་བ་གཉུག་མའི་ལུས་ཆོས་ཅན། ཁྱོད་ཐོག་མ་ནས་བརྒྱུད་དེ་འོངས་པའི་གནད་ཀྱིས་སྒྱུ་ལུས་ཀྱི་བསྒྲུབ་གཞིར་
རུང་བར་ཐལ། གཞི་དུས་སུ་འཆི་བ་འོད་གསལ་ལས་ཁྱོད་བར་དོའི་ལུས་སུ་ལྡང་བ་གང་ཞིག །ལམ་
དུས་སུ་ཐབས་མཁས་པའི་མན་ངག་གིས་སྒྱུ་ལུས་སུ་ལྡང་བའི་ཕྱིར། རྟགས་དང་པོ་དེར་ཐལ། གཞི་དུས་
སུ་སེམས་ཅན་རྣམས་འཆི་བ་འོད་གསལ་སྔོན་དུ་སོང་བ་ལ་མ་ལྟོས་པར་རང་དབང་དུ་མི་འབྱུང་བས། རང་
རྒྱུ་ཐམས་ཅད་སྟོང་པ་འོད་གསལ་གྱི་རླུང་སེམས་ལས་བར་དོར་སྐྱེས་ཏེ་ལས་ཉོན་གྱི་གཞན་དབང་ལ་བརྟེན་
ནས་སྐྱེ་བ་མཐོ་དམན་སྣ་ཚོགས་བླངས་ཏེ་འཁོར་བར་འཁོར་བ་ཡིན་པའི་ཕྱིར། རིམ་ལྔ་ལས། འགྲོ་ཀུན་
རང་དབང་མེད་པ་སྟེ། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་
ཐམས་ཅད་སྟོང་པའོ། །སེམས་གང་གི་ནི་བྱིས་པ་རྣམས། །འཁོར་བའི་འཆིང་བས་བཅིངས་གྱུར་པ།
ཞེས་སོ། །རྟོགས་གཉིས་པ་དེར་ཐལ། ལམ་དུས་སུ་འཁོར་བ་འཁོར་བའི་རླུང་སེམས་དེ་ཉིད་ཐབས་མཁས་
པ་དང་ལྡན་པའི་རྣལ་འབྱོར་པ་ལ་སོ་སོ་སྐྱེ་བོའི་འཁོར་བའི་རྒྱུ་སྲིད་པ་བར་དོ་དེ་སྒྱུ་མའི་སྐུར་ཤར་ནས་མངོན་
པར་རྫོགས་པར་འཚང་རྒྱ་བར་འགྱུར་བ་ཡིན་པའི་ཕྱིར། དེ་ཉིད་ལས། སེམས་དེ་ཉིད་ཀྱི་རྣལ་འབྱོར་
བ༑ ༑བདེ་གཤེགས་གནས་སུ་འགྲོ་བར་འགྱུར། །ཞེས་སོ། །དེར་མ་ཟད་མི་སློབ་པའི་ཟུང་འཇུག་དེ་རྒྱུ་
མེད་རྐྱེན་མེད་པར་འབྱུང་ཚུལ་མེད་པས་ཕྲ་བའི་ལུས་སེམས་ཀྱི་རྒྱུན་ལས་འབྱུང་བ་གང་ཞིག །རྒྱུན་དེ་
སྒྱུ་ལུས་དང་འོད་གསལ་དུ་ངེས་པའི་ཕྱིར། དེ་ཉིད་ལས། དེ་ཉིད་རླུང་དང་ཡང་དག་ལྡན། །རྣམ་ཤེས་
གསུམ་པོ་སླར་ཡང་ནི། །རྣལ་འབྱོར་པ་ཡིས་ལུས་སུ་འབྱུང་། །སྒྱུ་མའི་ལུས་ཞེས་དེ་ལ་བཤད། །ཅེས་
སོ༑ །གང་ཟག་ཆོས་ཅན། ཁྱོད་ལ་རགས་པ་དང་ཕྲ་བའི་ལུས་གཉིས་སུ་ཡོད་པ་རྒྱུད་ཐ་དད་དུ་མི་འགྱུར་
བར་ཐལ། རགས་པའི་ལུས་དེ་ཕྲ་བའི་ལུས་སེམས་ཀྱི་རྟེན་བྱེད་པ་ཡིན་པའི་ཕྱིར། དཔེར་ན་ཡན་ལག་



{196}
དང་ཡན་ལག་ཅན་བཞིན་ནོ། །ཤེས་བྱ་ཆོས་ཅན། གང་ཟག་ལ་ཕྲ་རགས་གཉིས་སུ་བཞག་དགོས་པར་
ཐལ༑ ༑ལམ་དུས་སུ་ཕྲ་རགས་གཉིས་སུ་ཕྱེ་དགོས་པའི་ཕྱིར། རྩ་བར་དེར་ཐལ། ཁྱོད་ཀྱི་གདགས་
གཞི་སོ་སོར་ཡོད་པའི་ཕྱིར། དེར་ཐལ། ཤིན་ཏུ་ཕྲ་བའི་རླུང་སེམས་ཚོགས་ཙམ་པ་དེ་གང་ཟག་གི་གདགས་
གཞི་ཕྲ་མོ་ཡིན་པའི་ཕྱིར། རིམ་ལྔ་གསལ་སྒྲོན་ལས། གང་ཟག་ཏུ་ཐ་སྙད་འདོགས་པའི་གཞིའི་གཙོ་བོ་
རླུང་སེམས་གཉིས་ཡིན་མོད་ཀྱང་། རགས་པའི་ལུས་ཀྱང་དེའི་རྟེན་དུ་མི་འགལ་བ་སོགས་ཤེས་པར་བྱའོ།
ཞེས་སོ། །དེ་ལྟར་སྒྱུ་ལུས་སྒྲུབ་ཚུལ་ལ། རིམ་ལྔ་ལས། དེ་ཉིད་རླུང་དང་ཡང་དག་ལྡན། །རྣམ་ཤེས་
གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་བྱུང་། །སྒྱུ་མའི་ལུས་ཞེས་དེ་ལ་བཤད། །ཅེས་པ་
ལྟར༑ ༑ཕྱི་ནང་གི་སྲོག་རྩོལ་བསྒོམས་པའི་ཐབས་ལས་བསྒྲུབ་གཞི་ཡིད་ཀྱི་ཤེས་པ་སེམས་དབེན་གྱི་སྣང་
མཆེད་ཐོབ་གསུམ་དུ་བསྐྱེད་པའི་སེམས་དང་དེའི་བཞོན་པའི་རླུང་གཉིས་རྣལ་འབྱོང་པའི་ལུས་སུ་འབྱུང་
བ་ནི་སྒྱུ་ལུས་སུ་གསུངས་ལ། དེ་འདྲའི་སྒྱུ་ལུས་པ་དེས་སེམས་ཅན་ཐམས་ཅད་ཀྱི་གཉུག་མའི་ལུས་ཀྱང་
རང་གི་སྒྱུ་ལུས་དང་འདྲ་བར་མཐོང་ཞིང་སྣོད་ཐམས་ཅད་ཀྱང་རང་རྒྱུ་རླུང་སེམས་ཙམ་གྱི་རྣམ་འཕྲུལ་
དུ་མཐོང་སྟེ། དེ་ཉིད་ལས། དེ་བས་འདི་ལྟར་འགྲོ་བ་ཀུན། །སྒྱུ་མ་ལྟ་བུར་འདིར་བཤད་དེ། །སྒྱུ་མ་ལྟ་
བུའི་ཏིང་འཛིན་གནས། །ཐམས་ཅད་དེ་དང་འདྲ་བར་མཐོང་། །ཞེས་སོ། །སྤྱོད་བསྡུས་ལས། རང་གི་
སེམས་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་ཞེས་བྱ་བ་ཕུང་པོ་དང་ཁམས་དང་སྐྱེ་མཆེད་རྣམས་
ལ་ཡང་མེད་པ། སེམས་ཙམ་དུ་ཡོངས་སུ་སྣང་བ་ཙམ་གྱིས་མཚན་ཐམས་ཅད་དང་ལྡན་པའི་ལྷའི་སྐུར་
བཟུང་བ་དེ་ཡང་། སྒྱུ་མ་དང་རྨི་ལམ་ལ་སོགས་པའི་དཔེ་རྣམ་པ་བཅུ་གཉིས་ཀྱིས་ཉེ་བར་མཚོན་པ་འདི་
ནི་སངས་རྒྱས་རྣམས་ཀྱི་ཡིད་ཀྱི་རང་བཞིན་གྱི་སྐུ་ཡིན་ནོ། །ཞེས་སེམས་དབེན་གྱི་རླུང་སེམས་ཙམ་མ་
གཏོགས་ཀུན་རྟོག་དང་ཕུང་པོ་རགས་པ་ལ་སྒྱུ་ལུས་སྒྲུབ་ཚུལ་མེད་པར་གོ་ནས། སློབ་མས་དྲི་བ་གསོལ་
བ༑ ༑རྟེན་པའི་ལུས་མེད་པར་སེམས་ཀྱི་རང་བཞིན་ཡང་མེད་ལ་སེམས་མེད་པར་ཡང་ལུས་དམིགས་སུ་
མེད་པར་ལུང་ལས་གསུངས་ན། ཇི་ལྟར་སེམས་ཙམ་གྱིས་ལྷའི་སྐུར་རྫོགས་པར་བཞེངས་པར་འགྱུར་
ཞེས་ཞུས་པ་ན། སློབ་དཔོན་གྱིས་ལན་གསུངས་པ། མདོ་སྡེ་ལ་སོགས་པའི་ཚུལ་ལ་ཞུགས་པ་དང་བསྐྱེད་



{197}
རིམ་ལ་གནས་པའི་སྒོམ་པ་པོ་རྣམས་ཀྱང་། ཆོས་ཐམས་ཅད་སྒྱུ་མ་ལྟ་བུར་མོས་ཀྱང་ཡིད་ཀྱི་རང་བཞིན་
གྱི་ལྷའི་སྐུ་རྫོགས་པར་འགྱུར་བ་ཤེས་པར་མི་འགྱུར་རོ། །དེས་ན་རྣལ་འབྱོར་བླ་ན་མེད་པ་འདུས་པའི་
རྗེས་སུ་འབྲངས་ནས་སྒྱུ་ལུས་ཀྱི་རྒྱུ་རྐྱེན་ཤེས་དགོས་སོ། །དེ་ཡང་རླུང་མེད་པའི་སེམས་རྐྱང་པ་ཡིན་ན་
དེ་ལས་ལྷའི་སྐུ་མི་འགྲུབ་ཀྱང་འོད་ཟེར་ལྔ་པའི་རླུང་དང་སེམས་གཉིས་ངོ་བོ་གཅིག་ཏུ་ཡོད་པས། སེམས་
དབེན་མཐར་ཐུག་གི་སྣང་བ་གསུམ་གྱི་རྣམ་ཤེས་ཤིན་ཏུ་ཕྲ་བའི་རླུང་གིས་བཅིངས་པ་ཡིནཏེ། སྣང་བ་གསུམ་
པོ་རླུང་གི་བཞོན་པ་ཅན་དུ་གྱུར་པ་དང་བཞོན་པའི་རླུང་དེ་ཡང་ཐུན་མོང་བ་སྟེ་སྣང་བ་གསུམ་གྱི་རྣམ་ཤེས་
དང་འདྲེས་པས་ཡང་བ་སྟེ་ཤིན་ཏུ་ཕྲ་བར་གྱུར་པ་ཡིན་ནོ། །སྒྱུ་ལུས་གྲུབ་པའི་ཐུགས་ཀྱི་ཉེར་ལེན་གྱི་རྒྱུ་
ནི་སེམས་སྔ་མ་དང་རླུང་ནི་ལྷན་ཅིག་བྱེད་རྐྱེན་ཡིན་ལ། དེའི་སྐུའི་ཉེར་ལེན་ནི་རླུང་དང་སེམས་ནི་ལྷན་
ཅིག་བྱེད་རྐྱེན་ཡིན་ནོ། །དེས་ན་སྣང་བ་གསུམ་པའི་རླུང་སེམས་ངོ་བོ་དབྱེར་མེད་དུ་གནས་པའི་རྒྱུ་མཚན་
གྱིས་སེམས་དབེན་གྱི་ཤེས་རབ་དང་ཐབས་དང་ཐབས་ཤེས་འདྲེས་མ་གཉིས་ཀྱི་ངོ་བོར་གྱུར་པའི་ཤེས་པ་
དང་༑ ༑དེའི་བཞོན་པ་རླུང་འོད་ཟེར་ལྔ་པ་དང་བཅས་པ་སྒྱུ་ལུས་ཀྱི་བསྒྲུབ་གཞི་ཡིན་ཞེས་ངོ་སྤྲོད་མཛད་
པ་ལགས་སོ། །དེ་ལྟར་ལུང་དང་རིགས་པའི་སྒོ་ནས་སྒྱུ་ལུས་གང་ལས་བསྒྲུབ་པའི་གཞི་ལེགས་པར་བཏིང་
བ་སྒྲུབ་ཚུལ་དང་བཅས་པ་ཤེས་པ་མེད་མི་རུང་བ་ཡིན་པས། རྗེ་བླ་མ་ཙོང་ཁ་པ་ཆེན་པོའི་ལེགས་བཤད་
རྣམས་ལས་རིང་དུ་འདྲིས་པར་བྱས་པའི་སྒོ་ནས་ཞིབ་ཅིང་མཐའ་ཆོད་པར་ཤེས་པ་ལ་བརྩོན་པར་གྱིས་ཤིག་
ཇི་ལྟར་སྒྲུབ་པའི་ཚུལ་ཡོད་དེ། དེ་ལ་ནི་བསྒོམས་སྟོབས་ཀྱིས་ལུས་ཕྲ་རགས་གཉིས་སོ་སོར་འབྱེད་ནུས་
པ་ཞིག་དགོས་ལ། དེ་ལ་ཡང་འཕོ་བ་དང་གྲོང་འཇུག་གི་རྣལ་འབྱོར་གྱིས་འབྱེད་པ་ལྟ་བུས་མི་ཆོག་པར། །
གཞི་ལ་ས་ཆུ་ལ་ཐིམ་པ་སོགས་འཆི་རིམ་བྱུང་ན་རགས་ཕྲའི་ལུས་གཉིས་ངང་གིས་འབྱེད་བྱེད་དུ་འགྲོ་བ་
དེ་བཞིན་དུ། རྡོར་བཟླས་སྲོག་རྩོལ་སོགས་མཐར་ཕྱིན་པས་ས་ཆུ་ལ་ཐིམ་པ་སོགས་འཆི་རིམ་ཇི་བཞིན་
དུ་བསྐྱེད་པའི་སྒོ་ནས་སེམས་དབེན་རྫོགས་པར་བསྐྱེད་པ་དེ་ཉིད་ཀྱིས་ལུས་གཉིས་པོ་སོ་སོར་ཕྱེ་ནས། སྟོང་
པ་རྣམས་ཀྱི་རླུང་སེམས་ཙམ་ལས་སྒྱུ་མའི་སྐུ་སྒྲུབ་པར་བྱེད་པ་ཡིན་པས་ཚུལ་དེ་ཉིད་རྣལ་འབྱོར་པས་བསྒོམས་
པའི་སྟོབས་ཀྱིས་ལུས་རགས་པ་ལས་གོ་ས་ལོགས་སུ་ཕྱེ་ནས་ཕྲ་བའི་ལུས་རྟེན་དང་བརྟེན་པར་བཅས་པ་ཡོངས་



[ {198}
རྫོགས་སུ་དངོས་གནས་ལ་བཞེངས་པ་དེ་ཡིན་པའི་ཕྱིར། དེ་ལྟར་བཞེངས་པའི་སྒྱུ་ལུས་པ་ཆོས་ཅན། ཁྱོད་
ཀྱི་ཡོན་ཏན་གྱི་ཁྱད་པར་ཡང་བཞག་ཏུ་ཡོད་དེ། རྒྱུའི་ཁྱད་པར་སེམས་ཏེན་མཐར་ཐུག་དཔེའི་འོད་གསལ་
གྱི་རླུང་སེམས་ཙམ་ལས་བྱུང་བ་དང་། དུས་ཀྱི་ཁྱད་པར་སེམས་དབེན་མཐར་ཐུག་གི་ལུགས་ལྡོག་གི་ཉེར་
ཐོབ་དང་དུས་མཉམ་དུ་གྲུབ་པ་དང་། གནས་ཀྱི་ཁྱད་པར་རྣལ་འབྱོར་པའི་བཞེད་པའི་དབང་གིས་མི་ཤིགས་
པའི་ཐིག་ལེའི་ནང་དང་ཕྱི་རོལ་ཅི་རིགས་པར་ལྡང་བ། ངོ་བོའི་ཁྱད་པར་རླུང་སེམས་ཙམ་ལས་གྲུབ་པ་
དྭངས་ཤིང་ཐོགས་པ་མེད་པའི་འཇའ་ལུས། ཁ་དོག་གི་ཁྱད་པར་བསྒྲུབ་གཞི་སྲོག་འཛིན་ཕྲ་བའི་རང་བཞིན་
གྱིས་གཙོ་བོ་སྐུ་མདོག་དཀར་པོ། དབྱིབས་ཀྱི་ཁྱད་པར་དཀྱིལ་འཁོར་གྱི་གཙོ་བོ་གང་ཡིན་པ་དེ་དང་མཚུངས་
པ༑ ༑མཐོང་ཚུལ་གྱི་ཁྱད་པར་སྒྱུ་ལུས་མ་ཐོབ་པ་སུས་ཀྱང་མངོན་སུམ་དུ་མི་མཐོང་བ། འོད་ཟེར་འཕྲོ་
བའི་ཁྱད་པར་སྐུའི་འོད་ཟེར་གྱིས་འཇིག་རྟེན་གྱི་ཁམས་གྲངས་མེད་པ་གསལ་བར་སྣང་བར་བྱེད་པ། ཡུལ་
ལ་ལོངས་སྤྱོད་པའི་ཁྱད་པར་དབང་ཤེས་ཀུན་ཚང་ཞིང་ཡན་ལག་གི་རླུང་ལྔ་དང་ལྡན་པ། འཕེན་པའི་ཁྱད་
པར་འོད་གསལ་གྱི་ངང་ནས་འཕེན་སྟོབས་ཀྱིས་འབྱུང་བ། ཡོན་ཏན་གྱི་ཁྱད་པར་ཚེ་དེ་ལ་འཚང་རྒྱ་བ་
དང་ནམ་མཁའ་མཛོད་ལ་མངའ་བརྙེས་པ་དང་སངས་རྒྱས་རྣམས་ལས་དབང་བསྐུར་བ་ཐོབ་པ་དང་ལམ་
གྱི་མཚན་དང་དཔེ་བྱད་ཀྱིས་བརྒྱན་པ་རྣམས་དང་། དཔེས་མཚོན་པའི་ཁྱད་པར་ནི་སྒྱུ་ལུས་པ་དེ་རླུང་སེམས་
ཙམ་ལས་གྲུབ་པས་ཡན་ལག་དང་ཉིང་ལག་སོགས་ཀྱང་རླུང་སེམས་ཙམ་ལས་མེད་པས་སྒྱུ་མའི་མི་ལྟ་བུ་
དང༌༑ ༑ངོ་བོ་གཅིག་ཉིད་གདུལ་བྱའི་མོས་པ་གར་ཡོད་ལ་ཁྱབ་པར་སྣང་བས་ཆུ་ཟླ་དང་། ཤ་རུས་གདོས་
བཅས་སོགས་བེམ་ཆོས་དང་བྲལ་བས་མིག་ཡོར་ཏེ་མིའི་གྲིབ་མ་དང༌། སྐད་ཅིག་གིས་གཡོ་བས་སྨིག་སྒྱུ་
དང་༑ ༑རྨི་ལམ་གྱི་དུས་སུ་ང་འདི་དང་འདི་བྱའོ་སྙམ་པའི་ངར་འཛིན་སྐྱེས་དུས་ཀྱི་གདགས་གཞིའི་ལུས་
དང་འདྲ་བ་རྨི་ལམ་གྱི་ལུས་ལྟ་བུ་དང་། རྣམ་སྨིན་གྱི་ལུས་དང་རྒྱུད་གཅིག་ཏུ་གཏོགས་ཀྱང་ཐ་དད་ལྟར་
སྣང་བས་བྲག་ཆ་དང༌། རྟེན་བརྟེན་པ་ཡོངས་རྫོགས་སུ་སྣང་བས་དྲི་ཟའི་གྲོང་ཁྱེར་དང་། གཅིག་ཡིན་
ཡང་དུ་མར་སྣང་བས་མིག་འཕྲུལ་དང་། སྐུའི་ཁ་དོག་རྣམ་པ་ལྔ་ཐོགས་པ་མེད་ཅིང་མ་འདྲེས་པར་སྣང་
བས་འཇའ་ཚོན་དང་། རགས་པའི་ལུས་ཀྱི་ནང་ན་གནས་པ་སྤྲིན་གསེབ་ཀྱི་གློབ་འཁྱུ་པ་དང༌། འོད་གསལ་



{199}
གྱི་ངང་ལས་ཐོལ་གྱིས་བཞེངས་པས་ཆུ་བུར་དང་། ཡན་ལག་དང་ཉིང་ལག་ཡོངས་སུ་རྫོགས་པས་མེ་ལོང་
ནང་གི་རྡོར་སེམས་ཀྱི་གཟུགས་བརྙན་ལྟ་བུ་སྟེ་བཅུ་གཉིས་ཡོད། དག་པའི་སྒྱུ་ལུས་པ་ནི་ཕུང་པོ་རྙིང་པ་དང་
འབྲེལ་བ་ཆད་ཟིན་ཡང་། ཕུང་པོ་དེ་དེའི་རྒྱུད་ཀྱིས་བསྡུས་པར་བྱས་ན་མ་གཏོགས་བྲག་ཆའི་དཔེ་སྦྱར་ཚུལ་
མེད་དམ་སྙམ་ཞིང་། དཔེ་བཅུ་པ་ཡང་གོང་དུ་བཤད་པ་ལྟར་སྤྱི་ཙམ་ལ་སྦྱར་ན་མ་གཏོགས་རྣམ་སྨིན་གྱི་
ཕུང་པོ་ནང་ན་གནས་པ་ཞེས་སྦྱར་ན་མེད་དམ་སྙམ་ཡང་། རིམ་ལྔ་གསལ་སྒྲོན་ལས། དེ་རྣམས་ནི་སློབ་
པའི་སྒྱུ་མའི་སྐུ་མཚོན་ཚུལ་ཡིན་གྱི། མི་སློབ་པའི་སྒྱུ་མའི་སྐུ་མཚོན་པ་ལ་སྦྱོར་བའི་ཚེ་དཔེ་དྲུག་པ་དང་
བཅུ་པ་ནི་དེའི་སྐབས་དང་མཐུན་པར་སྦྱར་རོ། །ཞེས་གསུངས་པར། རགས་པའི་ལུས་གང་འཛིན་པ་
དེ་དང་རྒྱུད་གཅིག་ཏུ་གཏོགས་ཀྱང་གཞན་དུ་སྣང་བ་དང་ཞེས་དཔེ་དྲུག་པར་སྦྱར་ན་རུང་ངོ༌། །མིང་གི་
རྣམ་གྲངས་ཀྱི་ཁྱད་པར་བདག་བྱིན་རླབས་དང་ཀུན་རྫོབ་བདེན་པ་དང་ལོངས་སྤྱོད་རྫོགས་སྐུ་དང་དྲི་ཟའི་
སེམས་ཅན་དང་རྡོ་རྗེའི་སྐུ་དང་རྡོ་རྗེ་སེམས་དཔའ་རྣམས་ཏེ། རིམ་ལྔ་ལས། བདག་བྱིན་བརླབ་ཅེས་དེ་
བཤད་དོ། །སྒྱུ་མར་བསྟན་པའི་མཚན་ཉིད་ཀྱིས། །འདི་ཉིད་ངེས་པར་མཚོན་པ་སྟེ། །ཀུན་རྫོབ་བདེན་
པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་གྱུར། །རྡོ་རྗེ་སྐུ་ཡང་དེ་
ཉིད་ཡིན། །རྡོ་རྗེ་སེམས་དཔའ་བདག་ཉིད་ཆེ། །ཞེས་སོ། །ངེས་ཚིག་གི་ཁྱད་པར་བདག་ནི་ངའོ་སྙམ་དུ་
ཐ་སྙད་དུ་འདོགས་པའི་གཞི་ཤིན་ཏུ་ཕྲ་བའི་རླུང་སེམས་དེ་ཉིད་བྱིན་གྱིས་བརླབས་ཏེ་ལྷའི་སྐུར་བསྐྱེད་པས་
ན་བདག་བྱིན་རླབས་དང་བདེན་གཉིས་དབྱེར་མེད་པའི་ཟུང་འཇུག་གི་ཡ་གྱལ་སྣང་ཕྱོགས་ཐབས་ཀྱི་བདེན་
པ་ཡིན་པས་ཀུན་རྫོབ་བདེན་པ་དང་། རྫོགས་རིམ་པའི་ཡེ་ཤེས་ཀྱི་ལྷའི་སྐུར་དངོས་གནས་ལ་བཞེངས་པས་
ལོངས་སྤྱོད་རྫོགས་པའི་སྐུ་དང་། གཞིའི་བར་དོའི་དོད་དུ་ལམ་གྱི་ལྷའི་སྐུར་དངོས་སུ་བཞེངས་པས་དྲི་ཟའི་
སེམས་ཅན་ཏེ་དེ་རྣམས་སྒྱུ་ལུས་འོག་མའི་ངེས་ཚིག་གི་གཙོ་བོ་དང་། རང་གི་རིགས་འདྲའི་རྒྱུན་ནམ་ཡང་
ཆད་པ་མེད་པས་རྡོ་རྗེའི་སྐུ་དང་སེམས་དཔའ་ཞེས་བྱ་སྟེ་སྒྱུ་ལུས་གོང་མའི་འོ། །ཡུན་ཚད་ཀྱི་ཁྱད་པར་
ཐོག་མར་གྲུབ་པ་ནས་བཟུང་སྟེ་རིམ་པ་བཞི་པ་དོན་གྱི་འོད་གསལ་མ་སྐྱེས་བར་དུ་གནས་པ་སྟེ་ཁྱད་པར་བཅོ་
ལྔ་དང་ལྡན་པའི་ཕྱིར། སྒྱུ་ལུས་སྒྲུབ་པའི་ཚུལ་ལ་གོ་བ་ཆགས་པ་ཙམ་ལ་ཡང་ཕན་ཡོན་ཚད་མེད་པ་ཡོད་



{200}
དེ༑ །ཡེ་ཤེས་རྡོ་རྗེ་ཀུན་ལས་བཏུས་པ་ལས། བདེ་བ་ཆེན་པོའི་ཏིང་ངེ་འཛིན་ལ་ལྷག་པར་མོས་པ་ཙམ་
གྱིས་ཀྱང་། ལས་དང་པོ་པའི་ས་ལ་གནས་པར་གྱུར་ཏེ། ཕྱིར་མི་ལྡོག་པ་ལ་ཡང་སློབ་པར་འགྱུར་རོ།
ཞེས་སྒྱུ་ལུས་ཀྱི་དོན་ལ་གོ་བ་ཆགས་ནས་མོས་པས་བསྐྱེད་རིམ་མཐར་ཕྱིན་པ་དང་རིགས་ངེས་ཀྱི་ས་ལ་སློབ་
པའི་ཕན་ཡོན་འབྱུང་བར་གསུངས་པས་ཚུལ་འདི་ལ་རབ་ཏུ་འབད་པར་བྱའོ། ༈ ལྔ་པ་ནི། འདུས་པའི་
རྩ་བཤད་ཀྱི་རྒྱུད་དང་། མགོན་པོ་ཀླུ་སྒྲུབ་ཀྱི་གཞུང་རྣམས་སུ་དོན་དང་ཐབས་ཀྱི་ཟུར་ཙམ་བསྟན་པ་མ་
གཏོགས་བསྲེ་བ་དངོས་རྣམས་ཚིག་ཟིན་ལ་མི་གསལ་མོད། སློབ་དཔོན་ཀླུའི་བྱང་ཆུབ་ཀྱིས་གཞིའི་སྐུ་གསུམ་
དང་བསྐྱེད་རིམ་པའི་སྐུ་གསུམ་བསྲེ་བར་བཤད་པ་ནི། སྐུ་གསུམ་དང་བསྲེ་བའི་མན་ངག་གི་གཞི་བཏིང་
བར་མཛད་པའོ། །དཔལ་ལྡན་ཟླ་བས་བར་དོར་འཚང་རྒྱ་བའི་འཆི་བ་དང་བར་དོའི་བསྲེ་བ་གཉིས་བཤད་
པས་སྐྱེ་བ་ཡང་ཤུགས་ལ་གོ་བས་འགྲེལ་བྱེད་རྣམས་ཀྱི་གཞུང་ལས་ཀྱང་དེ་ཙམ་མ་གཏོགས་གསལ་བར་
མ་བཤད་དོ། །དེ་ལྟར་སྐུ་གསུམ་གྱི་བསྲེ་བ་སྐོར་དགུར་ཕྱེ་བའི་མན་ངག་གི་གནད་དམ་པ་ནི་སྤྱོད་བསྡུས་
ལས་ཤེས་པར་བྱ་དགོས་ཏེ། དེ་ལ་གཉིད་དང་སྟོང་པ་གཉིས་བསྲེ་བའི་ཚུལ་ནི། དེ་ཉིད་ལས། དེ་ནས་
སྐྱེ་བ་གཅིག་ནས་གཅིག་ཏུ་གོམས་པས་བདག་མེད་པའི་ཆོས་ལ་བསླབ་པས་རྣམ་པར་བསྲེས་པའི་སྦྱོར་བ་ཁོང་
དུ་ཆུད་ནས་རང་བཞིན་གྱི་སྣང་བ་དང་གཅིག་ཏུ་འདྲེ་བར་བྱ་སྟེ། རིམ་པ་འདིས་དོན་དམ་པའི་བདེན་པ་
ལ་དམིགས་པར་བྱའོ། །དེའི་རིམ་པ་ནི་འདི་ཡིན་ཏེ། ཕུང་པོ་ལ་སོགས་པ་ནི་ཁམས་ཕྲ་བ་ལ་གཞུག་གོ
ཁམས་ཕྲ་བ་ནི་སེམས་ལ་གཞུག་གོ །སེམས་ནི་ཡང་སེམས་པ་ལ་གཞུག་གོ །སེམས་པ་ནི་ཡང་མ་རིག་
པ་ལ་གཞུག་སྟེ་དེ་ལྟར་སྦྱར་ནས་གཉིད་ལོག་པར་བྱེད་དོ། །དེ་ལ་དུས་འདིར་ནི་སེམས་དང་སེམས་པ་མ་
རིག་པ་ལ་ཞུགས་པའི་སྐད་ཅིག་ལ་དྲན་པ་བརྗེད་པའོ། །ཕྱིས་ནི་བརྗེད་པ་ཡང་མེད་པའི་ཡེ་ཤེས་ཀྱི་ངོ་བོ་
ཉིད་ནི་འོད་གསལ་པའོ། ཡང་གྲོལ་བ་ནི་རླུང་གིས་རང་བཞིན་རྙེད་དེ་གང་གི་རྨི་ལམ་གཞན་དག་འབྱུང་
བ་ནི། ཇི་སྲིད་དུ་རྣམ་པར་ཤེས་པ་མི་གཡོ་བ་དེ་སྲིད་དུ་གཉིད་ལོག་ནས་འོད་གསལ་བ་ལ་བལྟ་སྟེ། །དེ་
ནི་སོ་སོར་རང་གིས་རིག་པའི་ལུས་དང་ངག་དང་སེམས་དང་བྲལ་བའི་དོན་དམ་པའི་བདེན་པ་ནང་གི་མངོན་
པར་བྱང་ཆུབ་ཞེས་བྱའོ། །རིམ་པ་འདིས་ལུས་ཀྱི་དཀྱིལ་འཁོར་ལ་གནས་པའི་དེ་བཞིན་གཤེགས་པའི་



{01}
ཚོགས་རྣམས་གསད་པར་བྱ་ཞིང་དེ་བཞིན་ཉིད་ལ་གཞུག་པར་བྱས་ན་སྐལ་བ་བཟང་པོའི་དངོས་གྲུབ་ཐོབ་
པར་འགྱུར་ཏེ། སྤྲོས་པ་དང་བཅས་པ་དང་སྤྲོས་པ་མེད་པའི་སྤྱོད་པ་ལ་ལྟོས་པ་མེད་པར་ཤིན་ཏུ་མྱུར་བར་
འདིར་རང་གི་གཟུགས་ཡོངས་སུ་བརྗེ་བར་འགྱུར་རོ་ཞེས་བྱ་བའི་དོན་ཏེ། ཞེས་པ་ལྟར་གཉིད་སྟོང་པ་བཞིའི་
ཏིང་ངེ་འཛིན་ཀྱི་ངོ་བོར་བསྐྱེད་པ་པོ་ནི་བྷུ་སུ་ཀུ་སྟེ་བཟའ་བཏུང་དང་བཤང་གཅི་འདོར་བ་དང་ཉལ་བའི་སྐོར་
གྱི་བྱ་བ་ཙམ་མ་གཏོགས་པའི་བྱ་བྱེད་གཞན་ཐམས་ཅད་དང་བྲལ་བའི་ཤིན་ཏུ་སྤྲོས་མེད་ཀྱི་སྤྱོད་པ་ལ་སྤྱོད་
པའི་རྣལ་འབྱོར་པར་གསུངས་ཤིང་། རྟེན་དེས་གཉིད་ལོག་པ་དང་སད་པའི་དུས་ཀྱི་སྟོང་པ་བཞི་སྐྱེད་ཚུལ་
གཉིས་སུ་བྱས་ནས་དང་པོའི་སྐྱེད་ཚུལ་སྟོན་པ་མ་ཡིན་གྱི། །དེས་སྟོང་པ་བཞི་སྐྱེད་པ་ན་དེ་ལྟར་སྐྱེད་པར་
གསུངས་སོ། །དེ་འདྲའི་གཉིད་ཀྱི་འོད་གསལ་འཛིན་པ་ནི་ཚེ་དེ་ལ་འཚང་རྒྱ་བའི་སྤྱོད་པ་ཡིན་ཡང་བར་
དོར་འཚང་རྒྱ་བ་དང་སྐྱེ་བ་བརྒྱུད་ནས་འཚང་རྒྱ་བ་ལ་ཡང་དེ་དགོས་པར་འཕགས་པ་ཡབ་སྲས་ཀྱི་མན་ངག་
ལས་འབྱུང་བར་ཤེས་པ་དང་། ཤིན་ཏུ་སྤྲོས་མེད་པས་གཉིད་ལོག་པ་ལས་མ་གཏོགས་པའི་འོད་གསལ་
སྒོམ་པ་མེད་པ་བཤད་པའི་གནད་གཉིས་ལེགས་པར་ཤེས་ན། བསྲེག་གཞན་རྣམས་ཀྱི་གནད་མཐར་ཐུག་
པ་རྣམས་སོ་སོར་ཕྱེད་ཤེས་པར་འགྱུར་རོ། །རྨི་ལམ་དང་བསྲེ་བའི་ཚུལ་ཡང་། སྤྱོད་བསྡུས་ལས། ཅིའི་
ཕྱིར་ཡུན་རིང་པོར་གཉིད་ལོག་ནས། ཅིའི་ཕྱིར་ལུས་ཀྱི་ཁོག་པ་བོར་ཏེ་རྨི་ལམ་དུ་སུམ་ཅུ་རྩ་གསུམ་པའི་
གནས་སམ་ཡུལ་ཕྱོགས་གཞན་དག་ཏུ་སོང་ནས་འདོད་པའི་ཡོན་ཏན་ལྔ་ཉམས་སུ་མྱོང་སྟེ། །ཡང་ལུས་
འདིར་འོངས་ནས་ཅིའི་ཕྱིར་རྨི་ལམ་དགེ་བ་དང་མི་དགེ་བ་མཐོང་བའི་འབྲས་བུ་ཐོབ་པར་འགྱུར། །དེ་
བཞིན་དུ་གཉིད་ལོག་པའམ་གཉིད་མ་ལོག་པའི་གནས་སྐབས་དག་ཅི་ཐ་དད་པར་མཆིས་སམ་འོན་ཏེ་མ་མཆིས།
ཞེས་རྨི་ལམ་མ་ཤར་བའི་གཉིད་འཐུག་ཡུན་རིང་བའི་རྒྱུ་དང་། རྨི་ལམ་གྱི་ལུས་ལོགས་སུ་ཕྱེ་ནས་ཡུལ་
གཞན་དུ་ཕྱིན་ཏེ་བདེ་སྡུག་མྱོང་ནས་སླར་ཡང་ལུས་སྔ་མ་ལ་འཇུག་པའི་རྒྱུ་དང༌། རྨི་ལམ་དུ་མཐོང་བའི་
ལྟས་བཟང་ངན་གྱི་འབྲས་བུ་སད་དུས་སུ་མྱོང་བའི་རྒྱུ་ཅི་ཡིན་དང་། རྨི་ལམ་བརྫུན་ལ་སད་པའི་ཡུལ་སྣང་
རྣམས་བདེན་པའི་ཁྱད་པར་ཡོད་མེད་དེ་དྲི་བ་བཞི་མཛད་དོ། །དེའི་ལན་དུ། ཕུང་པོ་ཁམས་དང་སྐྱེ་མཆེད་
དབང་སོགས་པ། ཤེས་པ་གཉིས་པོ་དེ་འདིར་རབ་འདུས་ནས། སྟོང་ཆེན་གྱུར་པས་གང་ཞིག་གཉིད་ལོག་



{202}
པ༑ ༑རླུང་གི་ཤུགས་ཀྱིས་རྨི་ལམ་མཐོང་བར་འགྱུར། །རྨི་ལམ་སད་ལ་བྱེ་བྲག་གཞན་མེད་པར། །ཀུན་
ཏུ་རྟོག་པས་རྨི་ལམ་འབྲས་འདོད་པ། འགྲོ་བ་ཉིན་མཚན་ཉེ་བར་གཉིད་ལོག་ཅིང་། །ས་འཐུག་གྱུར་པས་
རབ་ཏུ་རང་ཉིད་ལོག །འབྲས་བུ་མ་སྨིན་བྱས་པའི་ལས་རྣམས་ཀྱིས། །སྐྱེ་འདིར་རླུང་ནི་སླར་ཡང་འཇུག་
པར་འགྱུར། །འབྲས་བུ་སྨིན་པར་གྱུར་ན་རླུང་འདི་ཉིད། །འཇིག་རྟེན་འཆི་བ་གཞན་དུ་མྱུར་འགྲོར་འགྱུར།
ཇི་ལྟར་ཕྱོགས་བཅུར་བཞུགས་པའི་རྒྱལ་དབང་པོ། །དེ་ཡི་ལུས་ལ་རྐང་རུས་ཤ་མེད་ཀྱང་། །སེམས་ཅན་
ཕན་ཕྱིར་ཁམས་ལ་འཇུག་མཛད་ཅིང་། སྤྲུལ་པའི་སྐུ་ཡིས་བྱ་བ་མཛད་པ་ཡིན། །རིམ་པ་དེ་ཉིད་གཉིད་
ལོག་སད་པའི་སེམས། །འབྲས་བུ་འདོད་པའི་རྣམ་རྟོག་དྲ་བ་ཅན། །དེ་བས་ཆོས་ཀུན་རྨི་ལམ་ལྟ་བུ་སྟེ།
བདེན་དང་བརྫུན་པ་དག་ཀྱང་ཡོད་མ་ཡིན། ཞེས་པ་ལྟར། ཕུང་ཁམས་སྐྱེ་མཆེད་དབང་པོ་སོགས་རགས་
པ་ཉེར་ལྔ་རིམ་གྱིས་ཐིམ་ནས་སྣང་བ་དང་མཆེད་པའི་ཤེས་པ་གཉིས་སྐྱེ་བ་ཡང་སྔ་མ་ཕྱི་མར་འདུས་ནས་
ཉེར་ཐོབ་ཏུ་ཐིམ་པ་ནི་སྟོང་པ་ཆེན་པོར་གྱུར་ལ་དེ་རྣམས་སྙིང་གའི་སར་འདུས་པ་འཐུག་པས་གཉིད་འཐུག་
ལོག་པའོ། །ཞེས་དྲིས་པ་དང་པོ་སྤྱིར་གཉིད་དུ་འགྲོ་བའི་རྒྱུ་དང་བྱེ་བྲག་ཏུ་གཉིད་འཐུག་རྒྱུན་རིང་བའི་རྒྱུའི་
ལན་ནོ། །རླུང་གི་ཤུགས་ཀྱིས་ཉེར་ཐོབ་དྲན་མེད་སངས་མ་ཐག་གཉིད་ཀྱི་འོད་གསལ་འཆར་ལ། །དེ་
གྲོལ་བ་ན་གཉིད་ཀྱི་འོད་གསལ་གྱི་བཞོན་པའི་རླུང་ཅུང་ཟད་གཡོས་པས་འོད་གསལ་དེའི་རླུང་སེམས་ཙམ་
ལས་ཕྲ་བ་རྨི་ལམ་གྱི་ལུས་སུ་ལངས་ནས་ཡུལ་གཞན་དུ་ཕྱིན་ཏེ་འདོད་པའི་ཡོན་ཏན་ལྔ་སོགས་ལ་ལོངས་
སྤྱོད་པའོ། །དེ་ལྟར་སྤྱད་ནས་སླར་ཡང་རགས་པའི་ལུས་སྔ་མ་ལ་ངེས་པར་འཇུག་པ་ཡིནཏེ། ལུས་རགས་
པ་དང་རྟེན་དང་བརྟེན་པའི་འབྲས་བུ་སྟེ་འབྲེལ་བ་མ་སྨིན་པ་སྟེ་མ་ཟད་པའི་དབང་གིས་སླར་ཅིས་ཀྱང་འཇུག་
པར་འགྱུར་ལ། ལས་ཀྱི་ནུས་པའི་འབྲེལ་བ་སྨིན་པ་སྟེ་ཟད་པའི་ཚེ་རྨི་ལམ་གྱི་ལུས་སུ་ལངས་པའི་དོད་དུ་
བར་དོ་གྲུབ་པས་རགས་པའི་ལུས་སྔ་མ་ལ་མི་འཇུག་གོ །ཞེས་རྨི་ལམ་གྱི་ལུས་ལོགས་སུ་ཕྱེ་ཡང་འབྱུང་
ལུས་རགས་པ་དང་འབྲེལ་བ་མ་ཆད་པའི་རྒྱུས་སླར་ཡང་དེ་ལ་འཇུག་པ་ཡིན་ཞེས་དྲིས་པ་གཉིས་པའི་ལན་
ནོ༑ ༑རྨི་ལམ་གྱི་ལུས་ཕྲ་བ་དང་སད་པའི་དུས་ཀྱི་འབྱུང་ལུས་རགས་པ་གཉིས་རྒྱུད་གཅིག་པའི་གནད་ཀྱི་
ཕྲ་བའི་ལུས་ལ་མཐོང་བའི་ལྟས་བཟང་ངན་རྣམས་རགས་པའི་ལུས་སེམས་ལ་མྱོང་བ་ཡིན་ནོ། །ཞེས་དྲིས་



{20}
པ་གསུམ་པ་རྨི་ལྟས་སད་དུས་སུ་མྱོང་བའི་རྒྱུའི་ལན་ནོ། །ཆོས་ཐམས་ཅད་རྨི་ལམ་ལྟ་བུར་འདུས་པའི་རྩ་
རྒྱུད་ལེའུ་བཅོ་ལྔ་པར་གཏན་ལ་ཕབ་པ་བཞིན་རྨི་ལམ་དང་སད་པ་གཉིས་ཀ་ལ་བདེན་བརྫུན་གྱི་ཁྱད་པར་ཅུང་
ཟད་ཀྱང་མེད་དོ། །ཞེས་དྲིས་པ་བཞི་པའི་ལན་གསུངས་སོ། །ཇི་ལྟར་ཕྱོགས་བཅུའི་ལོངས་སྐུ་རྣམས་ལ་
ཤ་རུས་ལ་སོགས་པ་མེད་ཀྱང་སེམས་ཅན་གྱིས་མཐོང་བའི་དོན་དུ་ཁམས་རགས་པའི་ལུས་ལ་ཞུགས་ནས་
སྤྲུལ་སྐུའི་ཚུལ་གྱིས་སེམས་ཅན་གྱི་དོན་མཛད་པ་ཡིན། ཞེས་རྨི་ལམ་གྱི་ལུས་ལོངས་སྐུ་དང་འདྲ་བས་སྒྱུ་
ལུས་ཤེས་པར་བྱ་བ་དང་། ལུས་དེ་རགས་པའི་ལུས་ལ་སྤྲུལ་སྐུ་དང་འདྲ་བས་སྒྱུ་ལུས་ལོངས་སྐུས་རགས་
པའི་སྤྲུལ་སྐུ་བཟུང་བ་ཤེས་པར་བྱ་བ་བསྟན་ནོ། །དེས་ན་རྨི་ལམ་གྱི་སྔོན་དུ་བྱུང་བའི་གཉིད་ཀྱི་སྟོང་པ་བཞི་
རྣལ་འབྱོར་པས་ཏིང་ངེ་འཛིན་ཀྱི་ངོ་བོར་སྐྱེད་པར་བསྟེན་པ་ནི་གཉིད་འོད་གསལ་དང་བསྲེ་བའི་གདམས་
པ་ཡིན་ལ། དེའི་མཐར་འབྱུང་བའི་རྨི་ལམ་གྱི་ལུས་སྒྱུ་ལུས་དང་བསྲེ་བ་དང་། དེ་ལྟ་ན་རྨི་ལམ་གྱི་ལུས་
སླར་ཡང་རགས་པའི་ལུས་ལ་འཇུག་པ་ནི་སད་པ་སྤྲུལ་སྐུ་དང་བསྲེ་བའི་གདམས་པ་གཉིས་པོ་འོས་མེད་ཀྱི་
རིགས་པས་ཤེས་པས། སྦྱང་གཞིའི་སྐུ་གསུམ་བཤད་པ་དང་བསྐྱེད་རྫོགས་གཉིས་ལ་ལམ་གྱི་སྐུ་གསུམ་
བཤད་པའི་གནད་ཀྱིས་ཀྱང་ངེས་པར་ཤེས་སོ། །ཚུལ་དེ་ལ་དགོངས་ནས། རྗེ་བླ་མས། སྒྱུ་མ་ལོངས་
སྐུ་འོད་གསལ་ཆོས་སྐུ་དང་། སྣ་ཚོགས་སྤྲུལ་སྐུ་གསུམ་ལ་རེ་རེ་ཞིང་། རྣམ་པ་གསུམ་གསུམ་བསྲེ་བ་
རྣམ་པ་དགུ། །ཡོངས་རྫོགས་མན་ངག་གནད་ལ་མཁས་གྱུར་ཏེ། ཞེས་བཀའ་སྩལ་ཏོ། །བསྲེ་བ་ཞེས་
པའི་དོན་ནི། རྩམ་པ་དཀར་ནག་བསྲེ་བ་ལྟ་བུ་མིན་ཏེ། འཆི་བ་འོད་གསལ་དང་། བར་དོ་དང་། སྐྱེ་བ་
ཡོངས་ལ་གྲགས་པ་རྣམས་ལམ་གྱི་འོད་གསལ་དང་སྒྱུ་ལུས་སོགས་སུ་བསྒྱུར་བའི་དོན་ཡིན་ལ། དེ་ལྟར་
བསྒྱུར་བ་ལ་གང་ཟག་མཆོག་དམན་ཀྱང་ཡོད་དོ། །བསྲེ་བ་ལ་དབྱེ་ན། ཆོས་ལོངས་སྤྲུལ་སྐུའི་བསྲེ་བ་
གསུམ་དང་། དེ་རེ་རེ་ལ་གསུམ་རེར་ཕྱེ་ན་དགུ་ཡང་ཡོད་དེ། །སྐུ་གསུམ་གྱི་བསྲེ་བ་ནི་འཆི་བ་ཆོས་སྐུ་
དང་བར་དོ་ལོངས་སྐུ་དང་སྐྱེ་བ་སྤྲུལ་སྐུ་དང་བསྲེ་བ་ཡིན་ལ། །དེ་གསུམ་ལ་ནང་གསེས་ཀྱིས་གསུམ་རེར་
ཕྱེ་བ་ནི། རིམ་ལྔ་བསྡུས་གསལ་ལས། བར་དོ་རྣམ་གསུམ་བསྲེ་བར་བྱ། །ཞེས་བཤད་པས་ནི་དེས་མཚོན་
ནས་འཆི་བ་གསུམ་དང་སྐྱེ་བ་གསུམ་བསྲེ་བ་ཡང་གོ་དགོས་སོ། །དེ་ལ་བར་དོ་གསུམ་ནི་སྲིད་པ་བར་དོ་



{204}
དང་རྨི་ལམ་གྱི་བར་དོ་གཉིས་པོ་གཞིའི་བར་དོ་ཡིན་ལ་སྒྱུ་ལུས་དངོས་དང་རྗེས་མཐུན་པ་ནི་ལམ་གྱི་བར་
དོ་སྟེ་གསུམ་མོ། །འཆི་བ་གསུམ་ནི་ཡོངས་སུ་གྲགས་པའི་འཆི་བ་དང་རྨི་ལམ་གྱི་ལུས་བར་དོར་བཤད་
པའི་གནད་ཀྱིས་དེའི་སྔ་རོལ་གྱི་གཉིད་ཀྱི་སྟོང་པ་རྣམས་ལ་གཉིད་ཀྱི་འཆི་བར་བྱས་པ་གཉིས་པོ་གཞིའི་འཆི་
བ་གཉིས་དང་། རྫོགས་རིམ་དུ་སྟོང་པ་བཞི་འཆི་རིམ་བཞིན་དུ་བསྐྱེད་པའི་ལམ་གྱི་འཆི་བ་གཅིག་སྟེ་གསུམ་
མོ༑ ༑སྐྱེ་བ་གསུམ་ནི་སྲིད་པ་བར་དོས་མངལ་དུ་སྐྱེ་བ་བཟུང་བའི་སྐྱེ་བ་དང་རྨི་ལམ་གྱི་བར་དོ་ཕུང་པོ་རགས་
པ་ལ་སླད་པ་ཞུགས་པའི་སད་དུས་ཀྱི་སྐྱེ་བ་གཉིས་པོ་གཞིའི་སྐྱེ་བ་གཉིས་དང་། སྒྱུ་ལུས་ཀྱི་བར་དོས་ཕུང་
པོ་རགས་པ་བཟུང་བའི་ལམ་དུས་ཀྱི་སྐྱེ་བ་གཅིག་སྟེ་གསུམ་རེར་ཡོད་པས། དེའི་དང་པོ་གསུམ་ནི་བར་
དོ་ལོངས་སྐུའི་བསྲེ་བ་སྟེ་སྒྱུ་ལུས་ཀྱི་བསྲེ་བ་དང་བར་པ་གསུམ་ནི་འཆི་བ་ཆོས་སྐུའི་བསྲེ་བ་སྟེ་འོད་གསལ་
གྱི་བསྲེ་བ་དང་ཐ་མ་གསུམ་ནི་སྐྱེ་བ་སྤྲུལ་སྐུའི་བསྲེ་བའོ། །མ་རྒྱུད་ནས་བཤད་པའི་གཏུམ་མོ་སྒོམ་པ་དེ་
རིམ་ལྔའི་དོད་ཐུབ་ཇི་ལྟར་སྙམ་ན། སེམས་དབེན་འདྲེན་པའི་དོད་ནི་གཏུམ་མོའི་རྣལ་འབྱོར་དང་སེམས་
དབེན་གྱི་དོད་གཏུམ་མོ་བསྒོམས་པས་རླུང་དྷཱཏཱིར་ཚུད་པ་ཐིམ་པ་ལས་བྱུང་བའི་བདེ་ཆེན་དགའ་བ་བཞི་ཡིན་
ལ༑ ༑དེའི་སྟེང་དུ་ཕ་རྒྱུད་ཀྱི་སྒྱུ་ལུས་འོད་གསལ་ཟུང་འཇུག་གསུམ་བསྣན་པས་རིམ་པ་ལྔར་མཛད་ཅིང་
བར་དོར་མཆོག་མ་ཐོབ་ན་ལམ་མྱུར་དུ་གཅོད་པའི་འཕོ་བ་དང་དེའི་ཡན་ལག་ཁྱད་པར་ཅན་གྲོང་འཇུག་གཉིས་
གཅིག་ཏུ་བྱས་པས་ཆོས་དྲུག་ཏུ་བྱེད་པ་ཡིན་ནོ། །གཉིད་ཀྱི་འོད་གསལ་འཛིན་ཚུལ་ལ། སྲོག་རྩོལ་དང་
པོ་གཉིས་དང༌། རྡོར་བཟླས་སོགས་ཀྱི་གནད་ལ་བརྟེན་ནས་རླུང་དྷུ་ཏིར་ཞུགས་གནས་ཐིམ་གསུམ་བྱེད་
ནུས་ཤིང་ལྟ་བ་ལེགས་པར་རྙེད་ནས་གོམས་པར་བྱས་པའི་གང་ཟག་ཆོས་ཅན། ཁྱོད་གཉིད་ཀྱི་འོད་གསལ་
རླུང་སྟོབས་ཀྱིས་འཛིན་ཚུལ་ཡོད་དེ། གཉིད་དུ་འགྲོ་གར་སྲོག་རྩོལ་དང་པོ་གཉིས་སྒོམ་པ་དང་སྦྲགས་ཏེ་
དེ་ལ་རྩེ་གཅིག་ཏུ་བསྒོམ་པར་བྱས་པས་རླུང་རགས་པ་རྣམས་སྡུད་དེ་སྨིག་སྒྱུ་ལ་སོགས་པའི་རྟགས་རྣམས་
འཆར་ཞིང་། ཁྱད་པར་སྟོང་པ་བཞི་པ་ནམ་མཁའ་སྟོང་སངས་ལྟ་བུའི་ཉམས་ཤར་བའི་ཚེ་དྷུ་ཏིར་བྱང་
སེམས་དཀར་དམར་གྱི་འདུ་འཕྲོད་བྱས་པ་ལ་བརྟེན་ནས་བདེ་ཆེན་ཡེ་ཤེས་སྐྱེས་པ་དེས་ལྟ་བ་དྲན་པར་བྱས་
ཏེ་བདེ་སྟོང་སྦྱོར་བ་དེ་ཡིན་པའི་ཕྱིར། །ཡང་གོང་གི་གང་ཟག་ལྟ་བ་མ་རྙེད་པའམ་རྙེད་ཀྱང་གོམས་པར་



{205}
མི་བྱས་པ་ཆོས་ཅན། །གཉིད་ཀྱི་འོད་གསལ་རླུང་སྟོབས་ཀྱིས་མཛིན་ཚུལ་ཡོད་དེ། སྔར་ལྟར་རླུང་སྡུད་
པའི་རྟགས་རྣམས་དང་ཁྱད་པར་སྟོང་པ་བཞི་པའི་ཉམས་ཤར་བའི་ཚེ་ཁམས་དཀར་དམར་གྱི་འདུ་འཕྲོད་
ལས་བདེ་ཆེན་ཡེ་ཤེས་རྐྱང་པ་ཉམས་སུ་མྱོང་བ་དེ་ཡིན་པའི་ཕྱིར། །གཉིད་རླུང་སྟོབས་ཀྱིས་འཛིན་མི་ནུས་
ཤིང་ལྟ་བ་རྙེད་ཅིང་གོམས་པར་བྱས་པའི་གང་ཟག་ཆོས་ཅན། །ཁྱོད་གཉིད་འདུན་སྟོབས་ཀྱིས་འཛིན་ཚུལ་
ཡོད་དེ། རྨི་ལམ་གྱི་ལུས་འདུན་པས་ལྷའི་སྐུར་ལྡང་ནུས་པའི་མཚམས་ནས་མན་ངག་བཞིན་ཉམས་སུ་བླངས་
པས་སྨིག་སྒྱུ་སོགས་རྟགས་རྣམས་གསལ་བར་འཆར་ཏེ་སྟོང་པ་བཞི་པའི་དུས་སུ་བདེ་ཆེན་མི་སྐྱེས་ཀྱང་ལྟ་
བ་དྲན་པར་བྱས་ནས་སྟོང་རྐྱང་བསྒོམ་པ་དེ་ཡིན་པའི་ཕྱིར། གཉིད་རླུང་སྟོབས་ཀྱིས་འཛིན་མི་ནུས་ཤིང་
ལྟ་བ་མ་རྙེད་པའམ་རྙེད་པའམ་རྙེད་ཀྱང་གོམས་པར་མ་བྱས་པའི་གང་ཟག་ཆོས་ཅན། །ཁྱོད་གཉིད་འདུན་
པས་འཛིན་ཚུལ་ཡོད་དེ། མན་ངག་གི་སྒོ་ནས་ཉམས་སུ་བླངས་པས་རྟགས་རྣམས་གསལ་མི་གསལ་ཅི་
རིགས་ཤིག་ཤར་ཡང་མྱོང་སྟོབས་ཀྱིས་ངེས་དཀའ་མོད་ཡིད་ངོར་དེ་ལྟར་སྣང་བའི་རྣམ་པར་མི་རྟོག་ཙམ་
ལ་མཉམ་པར་བཞག་པའི་ཚུལ་གྱིས་བསྒོམ་པ་ལས་བདེ་སྟོང་གང་ཡང་སྦྱོར་རྒྱུ་མེད་པ་དེ་ཡིན་པའི་ཕྱིར།
གཉིད་ཀྱི་འོད་གསལ་འཛིན་པ་ལ་ཉིན་པར་རིག་པ་དྭངས་པ་དང༌། །ཁམས་སྙོམས་པའི་དུས་སུ་འདུན་པ་
ཤུགས་དྲག་ཡང་ཡང་སྦྱོང་བ་དང་། གཉིད་འཛིན་པའི་མན་ངག་ལ་མཁས་པ་བྱ་བ་གལ་ཆེའོ། །གཉིད་
ཀྱི་འོད་གསལ་འཛིན་པའི་གང་ཟག་ཆོས་ཅན། །གེགས་བྱུང་ན་ཇི་ལྟར་སེལ་ཚུལ་ཡོད་དེ། །གཉིད་འཐུག་
དྲགས་ནས་འོད་གསལ་མི་ཟིན་ན་འཐུག་འབྱམ་གཅོད་པ། གཉིད་མེད་ན་དགེ་སྦྱོར་གྱི་གཞི་སྟོར་བས་སྟོང་
འབྱམ་གཅོད་པ། གཉིད་ཡང་ཡང་སད་ན་གཉིད་ཀྱི་དགེ་སྦྱོར་ཡུན་རིང་དུ་བྱེད་མི་ནུས་པས་སད་འབྱམ་
གཅོད་པའི་མན་ངག་གིས་སེལ་བའི་ཕྱིར། དེ་བཞིན་དུ་རྨི་ལམ་རླུང་སྟོབས་ཀྱིས་འཛིན་པ་ལ། གཉིད་
རླུང་སྟོབས་ཀྱིས་འཛིན་ཚུལ་གོང་ལྟར་བྱས་ནས་གཉིད་ཀྱི་འོད་གསལ་སྐྱོང་ཞིང་། དེ་ལས་རྨི་ལམ་གྱི་ལུས་
ལྟའི་རྣམ་པར་ལྡང་བ་ལས་མན་ངག་གཞན་མི་དགོས་སོ། །རྨི་ལམ་འདུན་སྟོབས་ཀྱིས་འཛིན་པ་ལ། གཙང་
ཞིང་དབེན་པའི་གནས་སུ་ལུས་ངལ་དུབ་དང་ཟས་གོས་གྲིབ་ཅན་སོགས་སྤངས་ཏེ་བླ་མའི་རྣལ་འབྱོར་སོགས་
ལ་ལེགས་པར་འབད་བཞིན། །ད་ལྟར་གྱི་སྣང་བ་འདི་ཐམས་ཅད་རྨི་ལམ་ཡིན་སྙམ་དུ་འཕེན་པ་ཡང་ཡང་



{206}
གཏོང་ཞིང་། ངག་གི་གདངས་དང་མཐུན་པར་སྐྱོར་བ་སོགས་དང་། གཞན་ཡང་ཉིད་འཐུག་ཧ་ཅང་ཆེ་
ན་རྨི་ལམ་མི་འབྱུང་བས་འཐུག་འབྱམ་གཅོད་པ། ཡང་ཡང་སད་ན་རྨི་ལམ་མི་བརྟན་པས་སད་འབྱམ་
གཅོད་པ་དང་། རྨི་ལམ་བྱུང་ཡང་མ་ཟིན་ན་དགེ་སྦྱོང་ངོས་མི་ཟིན་པས་སྡུག་འབྱམ་གཅོད་པ་དང་། སྙིང་
གའམ་ནོར་བུའི་དབུས་སམ་མགྲིན་པ་སོགས་སུ་དམིགས་པས་གནད་དུ་བསྣུན་པའི་མན་ངག་སོགས་གེགས་
སེལ་བོགས་འདོན་ལ་མཁས་པར་བྱས་ཏེ། ཐོ་རངས་ལྟ་བུ་རིགས་པ་དྭངས་པའི་དུས་སུ་རྨི་ལམ་ལ་རྨི་ལམ་
དུ་ངོ་ཤེས་པར་བྱའོ་སྙམ་པའི་འཕེན་པ་དང་བཅས། མགྲིན་པ་སོགས་ལ་དམིགས་པའི་མན་ངག་བསྒོམས་
ཏེ་ཉལ་ན་རྨི་ལམ་ཟིན་པར་འགྱུར་ཞིང་། དེ་ཡང་ལན་ཁ་ཤས་ཟིན་པ་ཙམ་གྱིས་མི་ཆོག་པར་འཐོར་ཉེན་
མེད་པར་རྒྱུན་ལྡན་དུ་འོང་བ་ཙམ་ནས་རྨི་ལམ་གྱི་བསྲེ་བ་དངོས་བསྒོམ་པ་ཡིན་པས། དེ་ལ་ཐོག་མར་རྨི་
ལམ་རང་ག་བ་འཆར་བ་ན། དེ་མ་ཐག་ཏུ་རྨི་ལམ་དུ་ངོ་ཤེས་ནས་ལྷ་ཡབ་ཡུམ་གྱི་རྣམ་པར་དམིགས་པའི་
སྟོབས་ཀྱིས་ལངས་ནས་ཕྱག་རྒྱ་དང་སྦྱོར་བས་དགའ་བཞི་དྲངས་ཏེ་བདེ་བ་དེ་དང་སྟོང་ཉིད་གཉིས་དབྱེར་
མེད་པར་ཅི་ནུས་སུ་སྦྱོར་བ་དང་། དེ་ལ་བྱང་བ་ན་སྣོད་བཅུད་ཐམས་ཅད་རྡོ་རྗེ་འཆང་གི་རྣམ་རོལ་དུ་རྒྱས་
བཏབ་སྟེ་བསྒོམ་པའི་ཚེ་བསམ་གཏན་གཉིས་ཀྱི་སྡུད་རིམ་དང་སྦྲགས་ན་ཉིན་པར་ལས་ཀྱང་ལྷག་པའི་འོད་
གསལ་དུ་སོང་བའི་ཉམས་འཆར་ལ། དེའི་མཐར་སླར་ཡང་གཉིད་ཀྱི་འོད་གསལ་ཤར་ནས་དགེ་སྦྱོར་
རྣམས་ཉིན་པར་ལས་ཆེས་ལྷག་པ་འབྱུང་ངོ༌། །འོན་ཀྱང་རྨི་ལམ་འདུན་སྟོབས་ཀྱིས་ཟིན་པ་ན། ཉམས་
ཀྱི་སྣང་བ་དཔྱད་བཟོད་སྣ་ཚོགས་པ་དང་མ་འོངས་ལུང་བསྟན་ནུས་པ་སོགས་འབྱུང་ཡང་དེ་ལ་འཆེལ་བར་
མི་བྱ་བར་དགེ་སྦྱོར་ཉིད་ལ་འབད་ན་བོགས་འབྱིན་ཏེ་གོང་མའི་རྟོགས་པ་འཁྲུལ་མེད་སྐྱེ་ཡི། །ཡིད་བརྟན་
མི་རུང་བའི་ཐོག་མའི་ཉམས་སྣང་སོགས་ལ་ཡོན་ཏན་དུ་ངོ་མ་ཤེས་ན་ལྷའི་བུའི་བདུད་འཇུག་སྟེ་རང་རྒྱུད།
བརླག་པར་འགྱུར་བའི་ཚུལ་ལ་ཤིན་ཏུ་བག་ཡོད་པར་བྱོས་ཤིག །ཚེ་འདིར་སེམས་དབེན་གྱི་རྟོགས་པ་ཐོབ་
ཀྱང་སྤྱོད་པ་བྱེད་རྒྱུ་མ་བྱུང་བའི་རྣལ་འབྱོར་པ་ཆོས་ཅན། ཁྱོད་བར་དོ་དང་བསྲེ་བ་སྒོམ་ཚུལ་ཡོད་དེ། འཆི་
བའི་དུས་ལ་བབ་ནས་རླུང་སྡུད་པར་རྩོམ་པ་དང་མཉམ་དུ་རྡོར་བཟླས་སོགས་ཀྱི་དམིགས་པལ་རྩེ་གཅིག་ཏུ་
བསྒྲིལ་བཞིན་རགས་པ་ཉེར་ལྔ་ཐིམ་པའི་རྟགས་སྔ་མ་རྣམས་དང་སྣང་མ་ཆེད་ཐོབ་གསུམ་འོད་གསལ་དང་



{207}
བཅས་པའི་རྟགས་རྣམས་འཆར་བའི་ཚེ་རེ་རེ་ནས་ངེས་པར་བྱས་ཏེ་ཉམས་སུ་མྱོང་བ་ནི་བདེ་སྟོང་སྦྱར་ཏེ་
བསྒོམས་ནས་འཆི་བ་འོད་གསལ་ལམ་གྱི་འོད་གསལ་དུ་བསྒྱུར་བ་དེས་སྤྱོད་པའི་དོད་ཐུབ་ཏུ་སོང་ནས་དེ་
ལས་ལངས་པ་ན་བར་དོ་འགྲུབ་པའི་ཚབ་ལ་སྒྱུ་ལུས་འགྲུབ་པ་དེ་ཡིན་པའི་ཕྱིར། །དབང་ཐོབ་ནས་དམ་
སྡོམ་བསྲུང་བ་གཞིར་བཅས་ཏེ་ལམ་ཆེར་མ་བསྒོམ་པའམ་བསྒོམས་ཀྱང་བསྐྱེད་རིམ་ནས་ངག་དབེན་བར་
གྱི་རྟོགས་པ་གང་ཡིན་སྐྱེས་པའི་གང་ཟག་རྣམས་ཀྱིས། །བར་དོ་དང་སྐྱེ་བའི་བསྲེ་བ་སྒོམ་ཚུལ་ཡང་ཡོད་
དེ༑ ༑ནམ་ཞིག་འཆི་ལྟས་བརྟན་པོ་བྱུང་བ་ན་བསགས་པའི་ཡོ་བྱད་གང་ཡོད་ཐམས་ཅད་ཆོས་ཕྱོགས་སུ་
བཏང་༑ ༑གཉེན་ཉེ་འདུ་མཛའ་གྲོགས་རྣམས་ལ་ཞེན་པ་ཆོད། །དམ་ཚིག་དང་སྡོམ་པ་ཉམས་ཆག་ཅི་
ཡོད་བདག་འཇུག་གིས་གསོ་ཞིང་སོར་ཆུད་པར་བྱས། །འདི་དང་འདིར་བྱ་དགོས་སྙམ་པ་སོགས་ཀྱི་སྤྲོས་
པ་ཐམས་ཅད་བཙན་ཐབས་སུ་དོར། རྩ་བའི་བླ་མ་བཀའ་དྲིན་ཅན་ལ་སྙིང་ཁོང་རུས་པའི་གཏིང་ནས་གསོལ་
བ་ཤུགས་དྲག་ཏུ་འདེབས་བཞིན་འཆི་བ་ནམ་འོང་སྙམ་དུ་འགྱོད་པ་མེད་པར་སྒུག་པར་བྱའོ། །དེའི་ཚེ་ས་
ཆུ་ལ་ཐིབ་པས་སྨིག་རྒྱུ་ལྟ་བུའི་སྣང་བ་ཤར་བ་ནས་མཆེད་པ་ཉེར་ཐོབ་ལ་ཐིམ་པས་སྨག་འཐུག་པོ་ནག་ལམ་
པའི་སྣང་བ་རྣམས་འཆར་བའི་བར་དྲན་པ་གསུམ་ལྡན་དུ་བྱས་ནས་ངེས་པར་བྱ་ཞིང་། །ཁྱད་པར་འཆི་
བ་འོད་གསལ་ངོས་ཟིན་པར་བྱ་ཞིང་བར་དོའི་དོད་སྒྱུ་ལུས་སུ་ལྡང་ལ་རྟེན་ཁྱད་པར་ཅན་དུ་སྐྱེ་བ་བླང་བར་
བྱའོ་སྙམ་པའི་སྔར་གོམས་པར་བྱས་པའི་འཕེན་པ་ལེགས་པར་བཏང་ནས། ལས་ཉོན་གྱི་དབང་གིས་སྙིང་
གའི་རྩ་མདུད་རྫོགས་པར་གྲོལ་ཏེ་འཆི་བ་འོད་གསལ་དངོས་ཤར་བ་ན། འོད་གསལ་མ་བུ་འཕྲོད་པར་བྱས་
ཏེ༑ ༑འོད་གསལ་ལས་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་བར་དོའི་ལུས་སུ་ད་ངོས་སུ་ལྡང་
ཡང་༑ ༑ཡིད་ངོར་རྡོ་རྗེ་འཆང་ཡབ་ཡུམ་གྱི་རྣམ་པར་ལངས་ཏེ་དགེ་སྦྱོར་སྦྱོང་ཞིང༌། །བར་དོར་འཆི་
བ་མཐོང་བ་ན་ཆགས་སྡང་གི་ཡུལ་ཐམས་ཅད་ལ་ལྟ་བའི་རྒྱས་འདེབས་ཤིང༌། །ཁྱད་པར་ཕ་མ་གཉིས་ཉལ་
པོ་བྱེད་པའི་མཚན་མ་ཙམ་མཐོང་ཚེ་ཆགས་སྡང་གཉིས་བཀག་སྟེ་ལྟ་བའི་རྩིས་ཟིན་པར་བྱས་པའི་ངང་ནས།
ཕ་མ་གཉིས་ལྷ་ཡབ་ཡུམ་གྱི་རྣམ་པར་མོས་ཏེ་གདུལ་བྱའི་དོན་དུ་ལྷའི་སྲས་མི་བསྐྱོད་པ་སོགས་སུ་སྐྱེ་བ་བླང་
བར་བྱའོ་སྙམ་པའི་སྒོ་ནས་འཆི་ཆུད་བྱས་ནས་སྤྱི་གཙུག་ནས་ཞུགས་ཏེ་ཉིང་མཚམས་སྦྱར་བ་ཡིན་པའི་ཕྱིར་



{208}
རོ༑ ༑ལམ་སྣ་མ་ཟིན་པའི་གང་ཟག་ཆོས་ཅན། ཁྱོད་འཕོ་བའི་རྣལ་འབྱོར་ཉམས་སུ་ལེན་ཚུལ་ཡོད་དེ།
དང་པོར་འཕོ་བ་ཚུལ་བཞིན་སྦྱངས་པར་བྱས་ཏེ་ཕྱིས་འཆི་ལྷས་མི་བསླུ་བར་མཐོང་བའི་ཚེ་ཟླ་བ་དྲུག་གི་སྔ་
རོལ་ནས་ལས་ལ་སྦྱར་ཏེ་སྤྱི་གཙུག་གསེར་གྱི་སྒོ་ནས་རྣམ་ཤེས་གྱེན་དུ་འཕང་ནས་མཁའ་སྤྱོད་དང་རིག་
འཛིན་གྱི་གནས་སུ་རྟེན་ཁྱད་པར་ཅན་ཐོབ་པ་དེ་ཡིན་པའི་ཕྱིར། །འཕོ་བ་ཁྱད་པར་ཅན་བྱེད་པ་ལ་རླུང་དྷ་
ཏཱིར་ཞུགས་གནས་ཐིམ་གསུམ་བྱེད་ནུས་པ་དང་། དྷཱ་ཏཱིའི་མར་སྣར་ཁྱབ་བྱེད་ཀྱི་རླུང་ཡང་སྡུད་ནུས་པའི་
བུམ་པ་ཅན་རབ་ཏུ་བྱང་བ་དང་། གཞི་དུས་ཀྱི་སྙིང་གའི་རྩ་འཁོར་ཁ་ཐུར་དུ་བསྟན་ཡོད་པ་དེ་ལམ་སྟོབས་
ཀྱིས་གྱེན་དུ་བསྒྱུར་ནུས་པ་ལ་ལེགས་པར་བྱང་བ་ཞིག་དགོས་ཤིང་། །དེ་ཐམས་ཅད་ཚང་བ་དེང་དུས་ཤིན་
ཏུ་དཀོན་ནོ། །འོན་ཀྱང་འཆི་བཞིན་པའི་དུས་སུ་རང་གི་རྩ་བའི་བླ་མ་བཀའ་དྲིན་ཅན་དེ་ཉིད་ཡིད་ལ་དྲན་
ཏེ་འོ་དོད་འབོད་པའི་གསོལ་བ་འདེབས་ནུས་ན་རྣམས་ཤེས་གྱེན་དུ་འཕར་བ་ལ་ཐེ་ཚོམ་མེད་དེ། །ཁ་སྦྱོར་
ལས༑ ༑བླ་མ་སྐད་ཅིག་དྲན་གྱུར་ན། དེ་ནི་འཕོ་བ་རྣམས་ཀྱི་མཆོག །ཅེས་སོ། །གྲོང་འཇུག་ནི། །འཕོ་
བའི་རྣལ་འབྱོར་ལ་གོམས་པར་བྱས་པ་མཐར་ཕྱིན་པ་རྣམས་ཀྱིས་མན་ངག་བཞིན་རྡོར་བཟླས་ལ་བརྟེན་
ནས་ལུས་ཕྲ་རགས་སོ་སོར་ཕྱེ་ནས་ཕྲ་བའི་ལུས་དེ། །ལུས་རགས་པ་གཞན་གང་ཡང་རུང་བ་ལ་འཇུག་
པར་བྱེད་པ་ཡིན་ནོ། །དེ་ལྟར་བསྲེ་བ་དང་འཕོ་བའི་སྐོར་འདི་རྣམས་རང་ཅག་རྣམས་ལ་ཤིན་ཏུ་མཁོ་ཞིང་
གལ་ཆེ་བར་ཡང་ཡོད་དེ། །ད་ལྟ་གསོན་པའི་དུས་སུ་ངར་ངར་པོ་དང་སྐྱེན་སྐྱེན་པོ་ཇི་སྙེད་ཅིག་བྱས་པ་ཐམས་
ཅད་ཀྱི་དཔའ་དང་ཁ་འཁྱེར་འཆི་དུས་སུ་འདོན་དགོས་ཤིང་། །དེའི་ཚེ་གོང་གི་གདམས་པ་ལ་ཉམས་ལེན་
མཐིལ་ཕྱིན་པ་རྣམས་དགའ་ཡལ་ལེ་སྤྲོ་སིང་ངེ་བའི་ངང་ནས་འཆི་བ་འདྲ་ཡང་འཆི་ལུགས་མི་གཅིག་པའི་
ཁྱད་ཆོས་ངོ་མཚར་བ་ཉམས་སུ་མྱོང་བ་ཡིན་ལ། དེ་ལས་ཕྱི་རོལ་ཏུ་གྱུར་པ་རྣམས་ཀྱིས་ནི་འཆི་བའི་ཚེ་
སྡུག་ལྷང་ངེ་སྐྱོ་དྲུང་ངེ་བའི་ངང་ནས་འཇིགས་ཤིང་སྐྱི་གཡའ་བའི་སྣང་ཚུལ་དང་བཅས་འཇིག་རྟེན་ཕ་རོལ་
ཏུ་འགྲོ་བ་ཡིན་ནོ། །དེའི་ཕྱིར་རང་མཉམ་རྣམས་ཕན་པའི་ཆེད་དུ་བསྲེ་འཕོའི་མན་ངག་གི་ཚུལ་ཞིབ་པར་
འབྲི་འདོད་ཀྱང་ཡི་གེའི་ཁུར་གྱིས་འཇིགས་ནས་འདིར་མ་སྤྲོས་པར་གཞན་དུ་བཤད་པར་འདོད་དེ་བཞག་
གོ༑ ༈ དྲུག་པ་ནི། མ་དག་པའི་སྒྱུ་ལུས་པ་དེས་སྤྱོད་པ་གསུམ་པོ་གང་རུང་ཟླ་བ་དྲུག་ལ་སོགས་པར་



{209 }
སྤྱད་པ་ལ་བརྟེན་ནས་འོད་གསལ་གྲུབ་པའི་མཚན་མ་མཐོང་བ་ན་ཕྱི་ནང་གི་ཐབས་གཉིས་ཀྱིས་སྣང་མཆེད་
ཐོབ་གསུམ་འོད་གསལ་དང་བཅས་པ་ཤར། །དེའི་ཚེ་འོད་གསལ་ལྷན་སྐྱེས་ཀྱི་བདེ་བས་སྟོང་པ་ཉིད་མངོན་
སུམ་དུ་ནམ་རྟོགས་པ་ན་སྒྱུ་ལུས་ནས་རིམ་པ་བཞི་པའི་དོན་གྱི་འོད་གསལ་དུ་འཕོས་པ་ཡིན་ནོ། ༈ གཉིས་
པ་ལ་བདུན། །མཚན་ཉིད། སྒྲ་བཤད། དབྱེ་བ། ཕྱི་ནང་གི་མངོན་བྱང་དང་བསམ་གཏན་གཉིས་བཤད་
པ༑ ༑འོད་གསལ་མངོན་དུ་བྱེད་ཚུལ་དངོས། ལམ་དེ་ལམ་གཞན་གྱི་མཐར་འོང་ཚུལ། གོང་མར་
འཕོས་ཚུལ་ལོ། །དང་པོ་ནི། ཡུལ་ཅན་བདེ་བ་ཆེན་པོའི་ཡེ་ཤེས་དང་ཡུལ་སྟོང་པ་ཉིད་གཉིས་དབྱེར་མི་
ཕྱེད་པའི་བདེན་པ་མངོན་རྟོགས་སུ་གྱུར་པའི་སློབ་པའི་རྒྱུད་ཀྱི་རྣལ་འབྱོར་དེ། །རིམ་པ་བཞི་པ་དོན་གྱི་འོད་
གསལ་གྱི་མཚན་ཉིད། ༈ གཉིས་པ་ནི། ལྷན་སྐྱེས་ཀྱི་ཀྱི་བདེ་བ་ཆེན་པོས་དོན་དམ་བདེན་པ་འོད་གསལ་
མངོན་དུ་གྱུར་པའི་སྒོ་ནས་ཀུན་རྫོབ་སྤྲོས་པའི་གཉིས་སྣང་མ་ལུས་པ་ནུབ་པའི་ཡེ་ཤེས་ཡིན་པས་དེ་ལྟར་བརྗོད་
པའི་ཕྱིར། ༈ གསུམ་པ་ནི། སྤྱིར་འོད་གསལ་ལ་སྒྲས་བརྗོད་རིགས་ཀྱི་སྒོ་ནས། ཡུལ་འོད་གསལ་
དང་༑ ༣ཡུལ་ཅན་འོད་གསལ་གཉིས་ཡོད། དང་པོ་དང་ཆོས་ཉིད་དོན་གཅིག །གཉིས་པ་ལ་སྒྲས་བརྗོད་
རིགས་ཀྱི་སྒོ་ནས། སྤྱི་དོན་དང་། སྦས་དོན་དང་། མཐར་ཐུག་གི་འོད་གསལ་གསུམ་ཡོད། །སྤྱིར་དོན་
གྱི་འོད་གསལ་ལ་དབྱེ་ན། ཉོན་སྒྲིབ་དང་ཤེས་སྒྲིབ་གཉིས་ཀྱི་དངོས་གཉེན་དུ་གྱུར་པའི་དེ་དང་། དེ་གཉིས་
སྤངས་པའི་དེ་གཉིས་ཏེ་བཞི་ཡོད། ༈ བཞི་པ་ནི། ཤེས་བྱ་ཆོས་ཅན། ཕྱི་ནང་གི་མངོན་བྱང་གཉིས་ཀྱི་
དོན་བཞག་ཏུ་ཡོད་དེ། །ཉིན་ཞག་ཕྲུག་གཅིག་ལ་ཉི་འོད་ཀྱིས་ཁྱབ་པའི་སྣང་བ་དང༌། ཟླ་འོད་ཀྱི་ཁྱབ་པ་
དང་༑ ༑མུན་ནག་གིས་ཁྱབ་པ་དང༌། དེ་གསུམ་གང་གིས་ཀྱང་མ་བསླད་པའི་ཐོ་རངས་ཀྱི་ཆ་གཅིག་སྟེ་
བཞི་ཡོད་པ་ལ་དང་པོ་གསུམ་འདས་ནས་སྐྱ་རེངས་འཆར་བའི་དུས་ཁོ་ནར་དོན་གྱི་འོད་གསལ་མངོན་དུ་
འགྱུར་བ་འོང་གི །དེ་ལས་སྔ་ཕྱི་གང་དུ་ཡང་མི་འབྱུང་བའི་ཆ་ནས་ཕྱིའི་མངོན་བྱང་དང་། ནང་གི་སྣང་
མཆེད་ཐོབ་གསུམ་རིམ་གྱིས་འདས་ནས་ཐམས་ཅད་སྟོང་པ་འོད་གསལ་གཉིས་སྣང་ཕྲ་རགས་གང་ཡང་
མེད་པའི་རིམ་པ་མངོན་དུ་བྱས་པའི་ཆ་ནས་ནང་གི་མངོན་བྱང་དུ་འཇོག་པའི་ཕྱིར། །རིམ་པ་བཞི་པ་ལས།
མཚན་མོ་སྣང་བའི་ཆ་སྟེ་གསལ་བ་ཉི་མའི་ཟེར་འགྱེད་སྣང་བ་མཆེད་པ་ཡིན། །མཚམས་ནི་སྣང་བ་ཐོབ་



{20}
པ་རང་གི་རང་བཞིན་རྣམས་ཀྱིས་ལན་ཅིག་མིན་པར་འགྲོ། མཚན་མིན་ཉིན་པར་མ་ཡིན་མཚམས་མིན་
གང་ཞིག་རང་བཞིན་རྣམས་དང་རྣམ་བྲལ་བ། དེ་ནི་བྱང་ཆུབ་སྐད་ཅིག་ཡིན་པར་བླ་མ་མཆོག་བཞེད་རྣལ་
འབྱོར་པ་ཉིད་ཡུལ། །མཚམས་ཀྱི་མཐའ་ནི་འཇིག་མིན་མུན་ནག་ཚོགས་ནི་མ་ལུས་གང་དུ་འདས་པ་དང་།
ཇི་སྲིད་ཉི་མ་མ་ཤར་སྐད་ཅིག་འདིར་ནི་དྲི་མེད་ཡང་དག་མཐའ་རུ་བཤད། སློབ་དཔོན་མཆོག་ནི་རབ་རིམ་
བྲལ་བས་སློབ་མ་ལ་ནི་ཕྱི་རོལ་བྱང་ཆུབ་བསྟན། །ནང་གི་བདེ་བ་རྙོག་བྲལ་སངས་རྒྱས་བྱང་ཆུབ་སྐད་ཅིག་
དག་གིས་ཐོབ་པར་འགྱུར། །ཞེས་སོ། །མངོན་བྱང་གཉིས་ཆོས་ཅན། །ཁྱོད་མངོན་དུ་བྱེད་པའི་ཐབས་
བསམ་གཏན་གཉིས་བཞག་ཏུ་ཡོད་དེ། །རང་གི་ལུས་ཀྱི་མགོ་བོ་ནས་མར་སྡུད། རྐང་པ་ནས་ཡར་བསྡུས་
ལ༑ ༑གཡས་གཡོན་མདུན་རྒྱབ་ནས་ནང་དུ་སྙིང་གར་བསྡུས་ནས་ཡང་དག་མཐའ་མངོན་དུ་བྱས་པ་ལ་
འཇུག་པ་ནི་རིལ་འཛིན་ཏེ་ལུས་རིལ་པོ་འོད་གསལ་དུ་བསྡུས་ནས་འཛིན་པའི་ཚུལ་དང་། མི་རྒྱུ་བ་སྣོད་
ཐམས་ཅད་འོད་ཀྱི་གོང་བུར་བྱས་ནས་རྒྱུ་བ་བཅུད་ལ་བསྡུས། བཅུད་རྣམས་རང་ལ་བསྡུས་པའི་རྗེས་སུ་
རང་ཉིད་ཀྱི་ལུས་སྔར་ལྟར་འོད་གསལ་དུ་གཞིག་པའི་ཚུལ་ཏེ་རིལ་འཛིན་དང་རྗེས་གཞིག་གི་བསམ་གཏན་
གཉིས་པོ་དེ་ཡིན་པའི་ཕྱིར། །དེ་ཉིད་ལས། མན་ངག་ཐོབ་པའི་སློབ་མ་ཡིས། དེ་ནས་རྣལ་འབྱོར་རྣམ་
གཉིས་བསླབ། །རིལ་པོར་འཛིན་པའི་རིམ་པ་དང་། དེ་བཞིན་རྗེས་སུ་གཞིག་པའོ། །མགོ་བོ་ནས་ནི་
རྐང་པའི་བར། །ཇི་སྲིད་སྙིང་ཁར་ཕྱིན་པའི་བར། །རྣལ་འབྱོར་ཡང་དག་མཐའ་ལ་འདུག །རིལ་པོར་
འཛིན་པ་ཞེས་བཤད་དོ། །རྒྱུ་བ་དང་ནི་མི་རྒྱུ་ཉིད། དང་པོ་འོད་གསལ་བར་བྱས་ཏེ། ཕྱི་ནས་དེ་བཞིན་
བདག་ཉིད་བྱེད། །རྗེས་སུ་གཞིག་པའི་རིམ་པ་ཡིན། །དབུགས་ཀྱི་རླུང་ནི་མེ་ལོང་ལ། །ཇི་ལྟར་ཀུན་ཏུ་
ཐིམ་འགྱུར་བ། །དེ་བཞིན་རྣལ་འབྱོར་ཡང་དག་མཐར། །ཡང་དང་ཡང་དུ་འཇུག་པར་བྱེད། །ཅེས་
སོ༑ ༑སྡུད་རིམ་གྱི་དམིགས་པ་འདི་ལ་དངོས་སུ་རླུང་སྡུད་པ་གསལ་བར་མ་བཤད་ཀྱང༌། ལྷ་མོ་བཞིས་
ཞུས་ལས། རྟག་ཏུ་སྙིང་གི་དབུས་གནས་པ། འོད་ཟེར་ཆེན་པོ་འབར་བ་ཅན། །ཇི་སྙེད་དགུ་ཡི་བར་དུ་
ནི༑ ༑དཔྲལ་བ་ལ་གནས་རྐང་མཐིལ་བར། །ཐིག་ལེ་དེ་ཁོ་ནར་བསྡུས་ཏེ། ལྟེ་བའི་དབུས་སུ་རྣམ་པར་
གནས༑ ༑ཞེས་པ་ལྟར་དཔྲལ་བ་སྟེ་མགོ་ནས་རྐང་མཐིལ་གྱི་བར་རྣམས་སྙིང་གའི་ཐིག་ལེར་བསྡུས་ནས་



{21}
སྙིང་གའི་པདྨའི་ལྟེ་བར་གནས་པར་གསུངས་པས་དམིགས་པ་དེ་བྱས་ན་དོན་ལ་རླུང་གི་སྡུད་རིམ་བླ་ན་མེད་
པར་འགྲོའོ། །དེས་ན་ངག་དབེན་གྱི་སྐབས་སུ་སྲོག་རྩོལ་གསུམ་སྒོམ་པ་སྙིང་གར་རླུང་དང་བྱང་སེམས་
བསྡུས་ནས་སེམས་དབེན་གྱི་སྟོང་པ་བཞི་འདྲེན་བའི་ཐབས་སུ་འགྲོ་བ་བཞིན། །སྒྱུ་ལུས་པས་ཀྱང་སྐབས་
འདིར་བསམ་གཏན་གཉིས་ཀྱི་དམིགས་པའི་སྡུད་རིམ་ཡང་ཡང་བསྒོམས་པས་རླུང་དང་བྱང་སེམས་སྙིང་
གར་བསྡུས་ནས་དོན་གྱི་འོད་གསལ་མངོན་དུ་འགྱུར་བའི་ཐབས་ཁྱད་པར་ཅན་དུ་འགྲོ་བའི་གནད་ཀྱིས། །སྒྱུ་
ལུས་ཉམས་ལེན་ལ་བསམ་གཏན་གཉིས་ཀྱི་སྡུད་རིམ་གསུངས་པའི་རྒྱུ་མཚན་དེ་ཡིན་ནོ། །བསམ་གཏན་
གཉིས་སྒོམ་པའི་ཚེ་སེམས་དཔའ་སུམ་བརྩེགས་སུ་སྒོམ་ཚུལ་ཡོད་དེ། སྒྱུ་ལུས་པ་རང་གི་ལུས་ངག་ཡིད་
གསུམ་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་དང་ངོ་བོ་དབྱེར་མེད་དུ་བྱས་ཏེ་རྡོ་རྗེ་གསུམ་དུ་བསྒོམ་
པ་ནི། སྐུ་གསུང་ཐུགས་ཀྱི་དམ་ཚིག་སེམས་དཔའ་གསུམ་དང་། དེ་རྣམས་ཀྱི་ཐུགས་ཀར་རིམ་པ་བཞིན་
དུ་ཡི་གེ་གསུམ་བསྒོམ་པ་ནི། སྐུ་གསུང་ཐུགས་ཀྱི་ཡེ་ཤེས་སེམས་དཔའ་གསུམ། །ཡི་གེ་གསུམ་གྱི་ཐིག་
ལེའི་ནང་དུ་ཨ་ཐུང་བསྒོམ་པ་ནི། སྐུ་གསུང་ཐུགས་ཀྱི་ཏིང་ངེ་འཛིན་སེམས་དཔའ་སྒོམ་ཚུལ་ཡིན་པའི་
ཕྱིར༑ ༑འདུས་པའི་རྩ་རྒྱུད་ལས། སངས་རྒྱས་དཀྱིལ་འཁོར་དབུས་གནས་པར། །བདག་གི་ལུས་ལ་
སྣང་མཛད་བཞག །སྙིང་གར་ཡི་གེ་ཨོཾ་བསམས་ལ། །སྔགས་ལ་རྣམ་པར་ཤེས་པ་བསྒོམ། ཞེས་དང་།
སངས་རྒྱས་དཀྱིལ་འཁོར་དབུས་གནས་པར། །རྡོ་རྗེ་མི་བསྐྱོད་རབ་ཏུ་བསྒོམ། སྙིང་གར་ཡི་གེ་ཧཱུྃ་བསྒོམས་
ནས༑ ༑སེམས་ནི་ཐིག་ལེར་གྱུར་བ་བཞག །སངས་རྒྱས་དཀྱིལ་འཁོར་དབུས་གནས་པར། རྗེ་དཔག་
མེད་པ་རབ་ཏུ་བསྒོམ། །སྙིང་གའི་ཡི་གེ་ཨཱབསམ་ཏེ། །རྡོ་རྗེ་ཐིག་ལེར་གྱུར་པ་གཞག །ཅེས་སོ། ༈
ལྔ་པ་ནི། སྒྱུ་ལུས་པ་ཆོས་ཅན། ཁྱོད་འོད་གསལ་གྱི་གདམས་པ་ཇི་ལྟར་ཉན་ཚུལ་ཡོད་དེ། །རྡོ་རྗེ་སློབ་
དཔོན་སངས་རྒྱས་ལས་ཀྱང་ཆེས་ལྷག་པར་བལྟས་ནས་ཕྱི་ནང་གསང་བའི་མཆོད་པ་ཚད་མེད་པས་མཆོད་
དེ༑ ༑ཁམས་གསུམ་ལས་ནི་རྣམ་གྲོལ་ཞིང་། ཞེས་སོགས་ཀྱིས་བསྟོད་པ་སྔོན་དུ་འགྲོ་བས། ལས་དང་
སྐྱེ་ལས་རྣམ་གྲོལ་ཞིང་། ཞེས་སོགས་ཀྱིས་གསོལ་བ་ཡང་ཡང་འདེབས་དགོས་པའི་ཕྱིར། རིམ་པ་བཞི་
པ་ལས། དེ་ནི་ཡང་དག་མཉེས་བྱས་ཏེ། ལོ་འམ་ཡང་ན་ཟླ་བ་ལ། བླ་མ་དེ་ནི་མཉེས་བྱས་ལ། །ཅི་ནུས་



{{22}
པས་ནི་མཆོད་པར་བྱ། །ཅི་འབྱོར་པ་ཡི་ཕྱག་རྒྱ་ནི། །ལེགས་པར་བསླབས་པ་དབུལ་བྱ་ཞིང༌། །ཚོགས་
ཀྱི་དཀྱིལ་འཁོར་དབུས་སུ་ནི། །ཆོ་ག་ཇི་བཞིན་མཆོད་པར་བྱ། །ཞེས་སོ། །དེ་ལྟར་གསོལ་བ་བཏབ་པ་
ནི་སློབ་དཔོན་ཆེན་པོས་མཚན་ཕྱེད་ཀྱི་དུས་སུ་ཤེས་རབ་ཡེ་ཤེས་ཀྱི་དབང་དངོས་དབང་དུ་བསྐུར་ཏེ་འོད་
གསལ་གྱི་གདམས་པ་མཐར་ཐུག་པ་གནང་བ་ཡིན་ནོ། །དེ་ཡང་སྒྱུ་ལུས་ཐོབ་མ་ཐག་ནས་དོན་གྱི་འོད་གསལ་
མངོན་དུ་བྱེད་མི་ནུས་པས་ཐབས་གཉིས་དང་སྡུད་རིམ་ཡང་ཡང་བསྒོམས་ཏེ་དོན་གྱི་འོད་གསལ་མངོན་དུ་
བྱེད་ནུས་པའི་མཚན་མ་རྙེད་པ་ན། ཉི་མ་ནུབ་ནས་དམར་ཐག་ཆད་པའི་ཐུན་མཚམས་ཀྱི་དུས་འདས་པ་
ན་ཡོ་བྱད་ཅི་རྙེད་པས་བླ་མ་མཉེས་པར་བྱས་ཏེ། རྡོ་རྗེ་སློབ་དཔོན་མཆོག་གི་དྲིན་གྱིས་མཚན་ཕྱེད་ལ་གོང་
དུ་བཤད་པ་བཞིན་དབང་མན་ངག་ཐོབ་པས་སྣང་བ་མཚོན་པའི་མཚན་མོའི་ཆ་འདས་ཤིང་མཆེད་པ་མཚོན་
པའི་ཉི་མ་ཤར་བའི་ཐོ་རངས་ཀྱི་དུས་སུ་མངོན་པར་བྱང་ཆུབ་པའི་གདམས་པ་ཕོག་པ་བསྒོམས་པས་ཐོ་རངས་
སྐྱ་རེངས་འཆར་ཀའི་དུས་སུ་ཕྱི་ནང་གི་ཐབས་གཉིས་ལ་བརྟེན་ནས་རླུང་ཐམས་ཅད་མི་ཤིགས་པ་ལ་ཞུགས་
གནས་ཐིམ་གསུམ་བྱས་པ་ལས་སྣང་མཆེད་ཐོབ་གསུམ་རིམ་པར་འཆར་བའི་སྒོ་ནས་སྒྱུ་ལུས་པ་ནམ་མཁའ་
ལ་འཇའ་ཡལ་བ་ལྟར་དག་ནས་རིམ་པ་བཞི་པའི་དོན་གྱི་འོད་གསལ་མངོན་དུ་བྱས་པ་ཡིན་ཏེ། རྡོར་ཕྲེང་
ལས༑ ༑སྐྱེ་བའི་རིམ་ལྟད་ཐིམ་པར་འགྱུར། །ཞེས་གསུངས་པས་དཔེའི་འོད་གསལ་གྱིས་སྦྱངས་པའི་
རླུང་གིས་བསྒྲུབས་པའི་མ་དག་པའི་སྒྱུ་མའི་སྐུ་ནི་དོན་གྱི་འོད་གསལ་མངོན་དུ་གྱུར་པའི་ཚེ་དག་པར་འགྱུར་
ལ༑ ༑དོན་གྱི་འོད་གསལ་གྱིས་སྦྱངས་པའི་རླུང་གིས་བསྒྲུབས་པའི་དག་པའི་སྒྱུ་ལུས་ནི་དོན་གྱི་འོད་གསལ་
མངོན་དུ་གྱུར་པའི་ཚེ་ཡང་མི་ལྡོག་པ་ཡིན་ནོ། །དེ་དང་། མངོན་པར་བྱང་ཆུབ་པ་དང་། ཐམས་ཅད་
སྟོང་པ་འོད་གསལ་རྣམས་མིང་གི་རྣམ་གྲངས་ཡིན་ནོ། །དེ་དང་དུས་མཉམ་དུ་ཡུལ་ཅན་ལྷན་སྐྱེས་ཀྱི་བདེ་
བ་ཆེན་པོས་ཡུལ་སྟོང་ཉིད་མངོན་སུམ་དུ་རྟོགས་པ། སྔགས་བླ་མེད་ཀྱིས་དང་པོ་ཐོབ་པ། ཉོན་སྒྲིབ་ཀུན་
བརྟགས་དང་ལྷན་སྐྱེས་ས་བོན་དང་བཅས་པའི་དངོས་གཉེན་བར་ཆད་མེད་ལམ་ཐོབ་པ། སྦྱོར་ལམ་ནས་
མཐོང་ལམ་དུ་འཕོས་པ་རྣམས་དུས་མཉམ་དུ་འབྱུང་ངོ་། །དེ་ལྟ་བུའི་འོད་གསལ་གྱི་གདམས་པ་སྟོན་པའི་
བླ་མ་རྡོ་རྗེ་སློབ་དཔོན་དང་ཆོས་ལ་དམིགས་པའི་ཆེད་བརྗོད་སློབ་མས་ཇི་ལྟར་བྱེད་ཚུལ་ཡོད་དེ། ཨེ་མ་



{2i3}
ཧོ་སངས་རྒྱས་ཨེ་མ་ཧོ། །ཞེས་སོགས་འདུས་པའི་རྩ་རྒྱུད་ལེའུ་གཉིས་པ་ལས་གསུངས་པའི་ཚིགས་བཅད་
བཞིན་རབ་ཏུ་དྭངས་ཤིང་གུས་པ་དང་བཅས་ཐལ་མོ་སྦྱར་ནས་བཀའ་དྲིན་དྲན་པས་བརྗོད་པ་ཡིན་པའི་ཕྱིར་
རོ༔ ༈ །དྲུག་པ་ནི། ཕར་ཕྱིན་ཐེག་པའི་ས་བཅུ་སྲིད་པ་ཐ་མ་པ་དེ་དབེན་གསུམ་སྒྱུ་ལུས་ནས་སྔགས་ལ་
མི་འཇུག་སྟེ་རང་ལམ་གྱིས་དེ་རྣམས་ཀྱི་དོད་ཐུབ་བྱས་ཟིན་པའི་ཕྱིར། དོན་གྱི་འོད་གསལ་གྱི་རིམ་པ་ནས་
ངེས་པར་འཇུག་དགོས་ཏེ། འཚང་རྒྱ་བ་ལ་སྣང་མཆེད་ཐོབ་པ་གསུམ་གྱི་གཉིས་སྣང་གི་འཁྲུལ་བའི་བག་
ཆགས་གཏན་འཇོམས་བྱེད་དགོས་པ་གང་ཞིག །དེ་ལ་ལྷན་སྐྱེས་ཀྱི་བདེ་བས་སྟོང་ཉིད་ཡུལ་དུ་བྱས་ནས་
རྟོགས་དགོས་པའི་ཕྱིར། ལས་མཐའ་རྣམ་འབྱེད་ལས། བསྐལ་པ་མཐའ་ཡས་རྣམས་སུ་ཡང་། །མགོ་
དང་རིན་ཆེན་སྦྱིན་ལ་སོགས། །སྣང་བ་རྣམ་པར་མ་དག་ཕྱིར། །བྱང་ཆུབ་འབྲས་བུ་ཐོབ་མི་འགྱུར། །མཐའ་
ཡས་བསྐལ་པ་རྣམས་སུ་ཡང་། །དེ་བཞིན་ཚུལ་ཁྲིམས་བཟོད་སོགས་ཀྱིས། །སྣང་བ་རྣམ་པར་མ་དག་
ཕྱིར༑ ༑བྱང་ཆུབ་འབྲས་བུ་ཐོབ་མི་འགྱུར། །མཐའ་ཡས་བསྐལ་པ་རྣམས་སུ་ཡང་། །སྔགས་ཀྱི་སྐུ་ཡི་
ཏིང་འཛིན་གྱིས། །སྣང་བ་རྣམ་པར་མ་དག་ཕྱིར། །བྱང་ཆུབ་འབྲས་བུ་ཐོབ་མི་འགྱུར། །སྣང་བ་གསུམ་
པོ་དག་པ་ནི། །ཐམས་ཅད་མཁྱེན་ཉིད་ཐེ་ཚོམ་མེད། །ཅེས་པ་ལྟར་ཕར་ཕྱིན་ཐེག་པའི་རང་ལམ་རྐྱང་པ་
དང་རྒྱུད་སྡེ་འོག་མ་གསུམ་གྱི་ལམ་ཙམ་དང་། བླ་མེད་ཀྱི་བསྐྱེད་རིམ་ཙམ་གྱིས་སྣང་བ་གསུམ་དག་པར་
བྱེད་མི་ནུས་ཤིང་། སྣང་བ་གསུམ་གྱི་སྐབས་སུ་གཉིས་སྣང་གི་འཁྲུལ་བ་ཡོད་ལ་གཉིས་སྣང་འཁྲུལ་བའི་
བག་ཆགས་གཏན་ནས་ལྡོག་པ་ལ། ལྷན་སྐྱེས་ཀྱི་བདེ་བས་དེ་ཁོ་ན་ཉིད་ཀྱི་དོན་རྟོགས་ནས་སྒོམ་པ་དགོས་
པར་གསུངས་ཤིང༌། རིམ་ལྔ་གསལ་སྒྲོན་ལས། དེས་ནི་ལྷན་སྐྱེས་ཀྱི་བདེ་བ་ཆེན་པོས་དེ་ཁོ་ན་ཉིད་ཀྱི་
དོན་མངོན་སུམ་དུ་རྟོགས་པ་མ་བསྒོམས་བར་དུ། ཤེས་སྒྲིབ་རྫོགས་པར་སྤངས་པའི་ཆོས་སྐུ་མི་ཐོབ་པ་
དང༌༑ ༑དོན་གྱི་འོད་གསལ་གྱིས་སྦྱངས་པའི་རླུང་སེམས་ཙམ་ལས་སྒྱུ་མའི་སྐུ་མ་བསྒྲུབས་བར་དུ། མི་
སློབ་པའི་ཟུང་འཇུག་གི་སྐུ་མི་ཐོབ་པར་བསྟན་པས། བདེ་སྟོང་སྦྱོར་བ་དང་སྒྱུ་མའི་སྐུ་སྒྲུབ་པ་ནི། བླ་ན་
མེད་པའི་ཐེག་པའི་སྙིང་པོ་མཐར་ཐུག་པ་དང་། སྐུ་གཉིས་ཀྱི་ཐུན་མོང་མ་ཡིན་པའི་རྒྱུ་གཉིས་དེ་གཉིས་
ཡིན་པར་བསྟན་ཏོ། །ཅེས་སོ། །དེ་ཡང་ཕར་ཕྱིན་ཐེག་པའི་རིགས་ངེས་བྱང་སེམས་ས་བཅུའི་སྲིད་པ་



{{214}
ཐ་མ་པ་དེ་སྔགས་ལ་འཇུག་པའི་མཚམས་ནི་ས་བཅུ་པ་ནས་ཡིན་ཞིང་། དེ་སྔགས་ལ་འཇུག་པའི་ཚེ་རང་
ལམ་དོར་ནས་ཞུགས་པ་མ་ཡིན་པར་རང་ལམ་དེ་ལ་སྔགས་ཀྱི་ལམ་གྱི་སྣོན་པ་བཏབ་པའོ། །སྣོན་པ་གང་
ཞེ་ན། དབང་གསུམ་པ་དང་བཞི་པ་གཉིས་བསྐུར་དགོས་པས་དབང་གསུམ་པ་བསྐུར་བས་རྒྱལ་སྲས་འདིས་
ས་དང་པོ་ནས་ཆོས་ཉིད་མངོན་སུམ་དུ་རྟོགས་མོད་ཀྱང་ལྷན་སྐྱེས་ཀྱི་བདེ་བ་ཆེན་པོས་སྟོང་ཉིད་མངོན་སུམ་
དུ་རྟོགས་པ་སྔར་མེད་པས། འདིར་དེའི་སྨིན་བྱེད་དུ་སོང་ནས་དོན་དེ་བསྒོམས་པས་སྔོན་དུ་སྣང་མཆེད་
ཐོག་གསུམ་དང་དེ་ནས་ཉེར་ཐོབ་འོད་གསལ་དུ་ཞུགས་ཏེ་གཉིས་སྣང་ཕྲ་མོ་ཡང་དག་ནས་དོན་གྱི་འོད་གསལ་
མངོན་དུ་གྱུར་པའི་ཚེ། ཕར་ཕྱིན་ཐེག་པར་ས་དང་པོ་ནས་མཚན་གྱིས་བརྒྱན་པའི་ལུས་ཐོབ་པ་དང༌། དེ་
ས་རྣམས་ལ་ཇེ་བཟང་དུ་སོང་བའི་མཐར་སློབ་པའི་མཚན་མཐར་ཐུག་པ་ཐོབ་པ་དེ་ནི་མ་རིག་བག་ཆགས་
ཀྱི་ས་ལ་བརྟེན་ནས་གྲུབ་པའི་ལུས་དེ་ནམ་མཁའ་ལ་འཇའ་ཡལ་བ་བཞིན་དག་པར་འགྱུར་བ་དོན་གྱི་འོད་
གསལ་ལྷན་ཅིག་སྐྱེས་པའི་ཡེ་ཤེས་དང་དེའི་བཞོན་པའི་ཟག་མེད་ཀྱི་རླུང་འོད་ཟེར་ལྔ་པ་ཙམ་ལས་མི་སློབ་
པའི་ཟུང་འཇུག་ཡོངས་སུ་དག་པའི་སྒྱུ་མའི་སྐུ་འགྲུབ་པ་ཡིན་ནོ། །དེ་ལྟར་མཚན་ཕྱེད་ཀྱི་དུས་སུ་དབང་
གསུམ་པ་དངོས་དབང་དུ་སྨིན་བྱེད་དང་གྲོལ་བྱེད་ཀྱི་གཞི་མཐུན་དུ་བྱས་ཏེ་བསྐུར་བས་སྤྱོད་པས་དོད་ཐུབ་
ཏུའང་སོང་ནས་འོད་གསལ་མཚོན་པར་བྱས། ཐོ་རངས་འཆར་ཀའི་དུས་སུ་དབང་བཞི་པ་ཟུང་འཇུག་
གི་གདམས་པ་བསྟན་པའི་སྒོ་ནས་ཚིག་དབང་བསྐུར་ཏེ་དོན་དེ་ལ་མཉམ་པར་བཞག་པས་སྐྱ་རེངས་འཆར་
བའི་དུས་སུ་མི་སློབ་པའི་ཟུང་འཇུག་མངོན་དུ་བྱེད་པ་ཡིན་ཏེ། རིམ་ལྔ་གསལ་སྒྲོན་ལས། མཚན་ཕྱེད་
ན་བླ་མས་ལས་རྒྱ་ལ་བརྟེན་པའི་དངོས་དབང་བསྐུར་ཏེ་འོད་གསལ་མཚོན་པར་བྱེད་པའོ། །དེ་ནས་ཐོ་རངས་
འོད་གསལ་སྒོམ་ཚུལ་དང་། དེའི་འོག་ཏུ་ཟུང་འཇུག་སྒྲུབ་ལུགས་ཀྱི་གདམས་པ་ཕོག་པས་དོན་གྱི་འོད་གསལ་
ཐོབ་ཅིང་། དེའི་འོག་ཏུ་ཟུང་འཇུག་འགྲུབ་པའོ། །ཞེས་དང་། སྒྲོན་གསལ་ལས། དེ་ནས་བླ་མའི་དྲིན་
གྱིས་མཚན་ཕྱེད་ན་དབང་བསྐུར་བ་ཐོབ་ནས་སྐྱ་རེངས་འཆར་བའི་དུས་སུ་སྟེ། །ཞེས་སོ། །དོན་དེ་རྣམས་
བསྡུས་ནས། མཚན་ཕྱེད་ཀྱི་དུས་སུ་བླ་མས་དབང་གསུམ་པ་བསྐུར་ཏེ་འོད་གསལ་མཚོན་པར་བྱས་པ་
སྟེ་གདམས་པ་རྣམས་ཕོག་པ་དང་
། ཐོ་རངས་འཆར་ཀར་དབང་བཞི་པ་དང་ཟུང་འཇུག་གི་གདམས་པ་



{215}
གནང་སྟེ། ཐོ་རངས་ཀྱི་དུས་སུ་དོན་དེ་བསྒོམས་པས་དོན་གྱི་འོད་གསལ་མངོན་དུ་བྱས་ནས་དེ་ལས་སློབ་
པའི་ཟུང་འཇུག་དག་པའི་སྒྱུ་ལུས་སུ་བཞེངས། སླར་ཡང་འོད་གསལ་ལ་མཉམ་པར་བཞག་པས་སྐྱ་རེངས་
འཆར་བའི་དུས་སུ་སློབ་པ་མཐའི་དོན་གྱི་འོད་གསལ་མངོན་དུ་བྱས་ནས་མི་སློབ་པའི་ཟུང་འཇུག་འགྲུབ་པ་
ཡིན་ནོ། །དེ་ལྟར་ཡིན་པའི་རྒྱུ་མཚན་ཡང་། རིམ་ལྔ་གསལ་སྒྲོན་ལས། དོན་གྱི་འོད་གསལ་མངོན་དུ་
འགྱུར་བ་ཐོ་རངས་ཀྱི་དུས་ཁྱད་པར་ཅན་ལ་ལྟོས་པའི་སྒོ་ནས། ཞེས་དང་། མི་སློབ་པའི་ཟུང་འཇུག་ཀྱང་
སྤྱོད་བསྡུས་དང་རིམ་ལྔར་ཐོ་རངས་ཀྱི་དུས་སུ་ཐོབ་པར་གསུངས་སོ། །ཞེས་དང་། མཚན་མོ་གཅིག་
ལ་འཚང་རྒྱ་བར་གསུངས་པས་ཤེས་སོ། །ཞེས་པའི་དོན་ཡིན་ལ། དེ་ལ་དགོངས་ནས་ཨཀྵ་ཡོངས་འཛིན་
རིན་པོ་ཆེའི་ས་ལམ་རྣམ་གཞག་ལས། ཐོ་རངས་ལ་སྔ་ཕྱི་གཉིས་བཞག་པ་ཡིན་ཏེ། དབང་གསུམ་པ་ལ་
དང་པོ་གཉིས་སྔོན་དུ་འགྲོ་མི་དགོས་པ་དང་། རྫོགས་རིམ་ལ་བསྐྱེད་རིམ་སྔོན་དུ་འགྲོ་མི་དགོས་པ་དང་།
རིམ་པ་ཕྱི་མ་གཉིས་ལ་དང་པོ་གསུམ་སྔོན་དུ་འགྲོ་མི་དགོས་པ་འདི་རྣམས་ནི་སྐབས་འདིའི་དམིགས་བསལ་
ཡིན་པས། ཐོ་རངས་གཅིག་ལ་དོན་གྱི་འོད་གསལ་དང་མི་སློབ་པའི་ཟུང་འཇུག་གཉིས་ཀ་མངོན་དུ་བྱ་དགོས་
པ་ཡང་དམིགས་བསལ་ལྟ་བུ་ཡིན་ཞིང་། རིགས་ངེས་བྱང་སེམས་སྲིད་པ་ཐ་མ་པའི་ལུས་དེ་དོན་གྱི་འོད་
གསལ་དུ་མ་དག་གི་བར་དུ་གཟུགས་སྐུའི་རིགས་འདྲའི་དངོས་རྒྱུ་མེད་པའི་དབང་གིས་ཐོ་རངས་ཀྱི་དུས་
སུ་དོན་གྱི་འོད་གསལ་མངོན་དུ་བྱེད་དགོས་ལ། དེ་ལས་བཞེངས་པའི་དག་པའི་སྒྱུ་ལུས་དེ་གཟུགས་སྐུའི་
རིགས་འདྲའི་དངོས་རྒྱུ་ཐུན་མོང་མ་ཡིན་པ་ཡིན་པས། དེ་ཉིད་སླར་ཡང་སློབ་མ་མཐའི་དོན་གྱི་འོད་གསལ་
མངོན་དུ་བྱ་བའི་དུས་ཀྱང་ཐོ་རངས་དགོས་པའི་གནད་ཀྱིས་ཐོ་རངས་ལ་སྔ་ཕྱི་གཉིས་དམིགས་བསལ་དབང་
བཙན་པར་བྱས་ཏེ་བཞག་པ་མ་གཏོགས། སྤྱིར་བཏང་ཐོ་རངས་ལ་གཉིས་ཡོད་ཅེས་གསུངས་པ་མིན་ནོ།
རྒྱུ་མཚན་དེ་དག་གི་དོན་རྣམས་རིམ་ལྔ་གསལ་སྒྲོན་ལས་གསལ་བར་གསུངས་ཏེ། དེ་ལྟར་ན་བུམ་དབང་
དང་གསང་དབང་མངོན་དུ་མ་བསྐུར་བར་དབང་ཐ་མ་གཉིས་བསྐུར་བ་དང་། རིམ་པ་གསུམ་པའི་སྒྱུ་ལུས་
མན་ཆད་སྔོན་དུ་མ་བསྐྱེད་པ་རིམ་པ་ཐ་མ་གཉིས་ནས་བསྐྱེད་པ་འདི་ནི་དམིགས་གསལ་དུ་ཤེས་པར་བྱ་རྒྱུ་
ཡིན་ལ། སྔར་རིམ་པ་གཉིས་ཀྱི་གོ་རིམ་དང་གྲངས་ངེས་བསྟན་པ་དང་། སྔགས་ཀྱི་ལམ་ལ་འདོད་པའི་



{216}
རྟེན་ཅན་པ་དང༌། དབང་པོ་གཉིས་སྦྱོར་གྱི་ཆགས་ཅན་སོགས་དགོས་པར་བཤད་པ་ནི། དང་པོ་ནས་བླ་
མེད་ཀྱི་ལམ་དུ་འཇུག་པའི་རིགས་ངེས་པའི་དབང་དུ་བྱས་པ་ཡིན་ལ། འདོད་ལྷ་ལ་སོགས་པ་ལ་ཀུན་ལྟ་
བུའི་བྱང་ཆུབ་ཀྱི་སེམས་འབྱུང་བ་མེད་པ་སོགས་གསུངས་པ་ནི། འདོད་ལྷ་དང་གཟུགས་ཁམས་ཀྱི་ལྷ་ཐ་
མལ་པ་ལ་དགོངས་ཀྱི། བྱང་སེམས་སྲིད་པ་ཐ་མ་པ་ལྟ་བུའི་རྟེན་ཁྱད་པར་ཅན་ལ་དགོངས་པ་མིན་ནོ། །མཐར་
ཐུག་ཐེག་པ་གསུམ་གྱི་རིགས་ངེས་པ་མི་འདོད་ཀྱང་གནས་སྐབས་ཀྱི་རིགས་གསུམ་ངེས་པར་འདོད་པ་བཞིན་
དུ༑ ༑ཕ་རོལ་ཏུ་ཕྱིན་པའི་ཐེག་པ་ལ་ཡང་མཐར་བླ་མེད་དུ་འཇུག་ཀྱང་ས་བཅུ་པ་ཚུན་ཆོད་དུ་རང་གི་ལམ་
དུ་རིགས་ངེས་པ་འོང་བ་མི་འགལ་ལོ། །ཞེས་དང་། ལམ་གཞན་གྱི་མཐར་ལུགས་འདིའི་རྫོགས་རིམ་
གྱི་གཙོ་བོ་རྣམས་འོང་ཚུལ་དཔྱོད་པ་འདི་ནི་རང་གི་ལམ་གྱི་ཁྱད་ཆོས་ཀྱི་གཙོ་བོ་རྣམས་ལ་ངེས་པ་ཐུན་མོང་
མ་ཡིན་པ་རྙེད་པ་དང༌། དེ་ལ་བརྟེན་ནས་ལམ་འདིའི་རིགས་ཀྱི་ནུས་པ་ངེས་པར་བྱས་པས་ལམ་གཞན་
དུ་མི་ལྡོག་པའི་ཐབས་རྨད་དུ་བྱུང་བའི་རྒྱུར་སྣང་ཞིང་། རྟོགས་ཀྱང་ཤིན་ཏུ་དཀའ་བར་སྣང་བས་བཤད་
པ་ཡིན་ནོ། །ཞེས་གསུངས་སོ། །དོན་གྱི་འོད་གསལ་ཆོས་ཅན། ཁྱོད་ལ་འཛིན་པའི་ཡན་ལག་ཏུ་གསུངས་
པའི་རྒྱུ་མཚན་ཡོད་དེ། གཟུགས་སོགས་ཡུལ་དང༌། མིག་སོགས་དབང་པོ་སྟེ་དེ་གཉིས་དགག་པ་སྟེ་ཐིམ་
ནས་སེམས་སྲོག་རླུང་དང་བཅས་པ་བཀག་ཅིང་ནུབ་པར་གྱུར་པའི་གཟུང་བ་ནི་འཛིན་པ་སྟེ་ཡང་དག་པའི་
མཐའ་འགོག་པའི་རྡོ་རྗེ་འོད་གསལ་ཡིན་ལ་སེམས་དེར་འགྱུར་པ་ནི་དེར་སོང་བའོ། །དེར་འཇུག་པ་ལ་
སྨིག་རྒྱུ་སོགས་ཁམས་ཕྲ་བའི་མཚན་མ་བཞི་དང་དཀར་ལམ་པ་སོགས་སེམས་ལ་འཇུག་པའི་མཚན་མ་གསུམ་
རྣམས་ཀྱི་ཉེ་བར་འཛིན་པའི་སྣང་བ་ཤར་བའི་མཐར་སྤྲིན་བྲལ་ནམ་མཁའ་བཞིན་གཉིས་སྣང་ཕྲ་མོ་ཡང་
ནུབ་པའི་འོད་གསལ་དུ་འཇུག་པ་ཡིན་པས་དེ་ལྟར་བརྗོད་པའི་ཕྱིར། འདུས་པའི་རྒྱུད་ཕྱི་མ་ལས། རང་
དབང་རིན་ཆེན་དགག་པ་ཡི། །གཟུང་བ་འཛིན་པ་ཡིན་པར་བཤད། །སེམས་ནི་འགོག་པའི་རྡོ་རྗེར་འགྱུར།
མཚན་མ་ཉེར་འཛིན་འབྱུང་བར་འགྱུར། །མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེས་གསུངས་
པ་ཡིན། །ཞེས་སོགས་གསུངས་སོ། ༈ །བདུན་པ་ནི། དོན་གྱི་འོད་གསལ་དེ་ལས་ལུགས་ལྡོག་ཏུ་ལྡང་
སྟེ་ཉེར་ཐོབ་གྲུབ་པ་དང་དུས་མཉམ་དུ་རིམ་པ་བཞི་པ་ནས་ཟུང་འཇུག་ཏུ་འཕོས་པ་ཡིན་ནོ།། ༈ གཉིས་



{217}
པ་ལ་གསུམ། མཚན་ཉིད། རིམ་པ་ལྔ་དང་སྤྱོད་བསྡུས་ལས་གསུངས་པའི་དོན་བསྟན་པ། སྒྲུབ་ཚུལ་
དངོས་བཤད་པའོ། །དང་པོ་ནི། གཞིག་ཏུ་མེད་པའི་རྡོ་རྗེའི་སྐུ་དང་དོན་དམཔའི་བདེན་པ་གཉིས་དབྱེར་
མེད་རོ་གཅིག་པའི་ཡེ་ཤེས་ཀྱི་ཆ་ནས་བཞག་པའི་རྗེས་ལ་མངོན་རྟོགས་སུ་གྱུར་པའི་སློབ་པའི་རྒྱུད་ཀྱི་མཐར་
ཐུག་གི་རྣལ་འབྱོར་དེ། རིམ་པ་ལྔ་པ་ཟུང་འཇུག་གི་མཚན་ཉིད། དབྱེ་ན། སྤངས་པ་དང༌། རྟོགས་པ་
ཟུང་འཇུག་གཉིས་ཡོད། ༈ །གཉིས་པ་ནི། སྤྱོད་བསྡུས་སུ། སློབ་མས་རྡོ་རྗེ་སློབ་དཔོན་ལ་ཟུང་འཇུག་
གི་གདམས་པ་ལ་དྲི་བ་དྲུག་ཞུས་པ་ན། སློབ་དཔོན་གྱིས་ལན་དྲུག་མཛད་པའི་ཚུལ་གྱིས་སྙིང་པོ་བསྡུས་
ཏེ་བཤད་ན། རིམ་པ་གསུམ་པའི་སྒྱུ་ལུས་དེ་རིམ་པ་བཞི་པ་དོན་གྱི་འོད་གསལ་ཐོབ་པའི་ཚེ་རིགས་འདྲའི་
རྒྱུན་ཆད་སོང་བས་སླར་ཡང་ཟུང་འཇུག་མངོན་དུ་བྱེད་ཚུལ་ཇི་ལྟར་ལགས། ཞེས་འདྲི་བ་ན། སློབ་དཔོན་
གྱིས༑ ༑རིམ་པ་བཞི་པ་ལས་ལངས་མ་ཐག་ཏུ་རླུང་སེམས་ཙམ་ལས་སློབ་པའི་ཟུང་འཇུག་གི་སྐུར་བཞེངས་
པ་ཡིན་ཞེས་དང་། ལམ་བགྲོད་ཚུལ་གྱི་རིམ་པ་ཇི་ལྟར་ཡིན་ཞེས་པ་ལ། སྔགས་ཀྱི་སྐབས་འདིར་ས་བཅུ་
ལམ་ལྔ་འཇོག་ཚུལ་དབྱེ་བསྡུ་དང་བཅས་པ་གསུངས། འཁོར་བ་ལས་ལྡོག་མ་ལྡོག་གི་ས་མཚམས་གང་
ལགས་ཞུས་པས། དོན་གྱི་འོད་གསལ་མངོན་དུ་མ་བྱས་ན། །སྒྱུ་ལུས་ཐོབ་ཀྱང་འཁོར་བར་ལྡོག་པ་ཡིན་
ཏེ་དོན་དམ་བདེན་པ་མངོན་སུམ་དུ་མ་རྟོགས་ན་ཉོན་མོངས་ཀྱི་ས་བོན་འགའ་ཡང་ཟད་པར་སྤོང་མི་ནུས་པས།
ཉོན་མོངས་ཀྱི་བག་ཆགས་ཀྱི་རྒྱུན་གྱིས་ཡང་སྲིད་པར་འགྱུར་བ་ཡིན་ཞིང་། དེ་མངོན་དུ་བྱས་ན་ལས་ཉོན་
གྱི་དབང་གིས་ཡང་སྲིད་པར་མི་འགྱུར་བས་འཁོར་བར་མི་ལྡོག་གོ །ཐར་པའི་དོན་གང་ལགས་ཞུས་པས།
ཉོན་མོངས་ཐམས་ཅད་སྤངས་པའི་སྤངས་པ་ཟུང་འཇུག་ཐོག་མར་ཐོབ་པ་ནས་ཐར་པ་ཞེས་པའི་དོན་འཇུག་
སྟེ་འཆིང་བྱེད་ཉོན་མོངས་ཐམས་ཅད་ས་བོན་དང་བཅས་པ་སྤངས་པའི་བྲལ་བ་དེ་ཐར་པ་ཡིན་པའི་ཕྱིར།
ཐར་པར་འགྱུར་པའི་རྒྱུ་མཚན་གང་ཡིན་དྲིས་པས། མདོ་སྔགས་གཉིས་ཀྱི་ཐེག་ཆེན་མཐོང་ལམ་པ་གཉིས་
པོ་འདི་འཁོར་བར་ལྡོག་མི་ལྡོག་གི་ཁྱད་པར་མེད་ཀྱང་ཐབས་མཁས་པས་ཟིན་མ་ཟིན་གྱིས་འཁོར་བའི་རྩ་
བ་ཉོན་མོངས་ས་བོན་དང་བཅས་པ་སྤོང་ནུས་མི་ནུས་པ་ནི། སྒྲིབ་པ་སྤོང་བའི་གཉེན་པོའི་གྲོགས་བསོད་
ནམས་ཀྱི་ཚོགས་མཐའ་ཡས་པའི་དོད་ཐུབ་སྒྱུ་ལུས་ལ་གནས་ནས་ལྷན་སྐྱེས་ཀྱི་བདེ་བས་སྟོང་ཉིད་མངོན་



{21}
སུམ་དུ་རྟོགས་པ་ཡོད་མེད་ཀྱི་སྒོ་ནས་ཡིན་ཏེ། དེ་ཡང་ཐེག་པ་ཆེ་ཆུང་གཉིས་དང་ཕར་ཕྱིན་ཐེག་པ་དང་
སྔགས་བླ་མེད་ཀྱི་ཐེག་པ་པས་རྟོགས་བྱའི་དེ་ཁོ་ན་ཉིད་ལ་ཁྱད་པར་མེད་ཀྱང་ཡུལ་ཅན་གྱི་ནུས་པ་སྟོབས་ཆེ་
ཆུང་གི་ཁྱད་པར་ཡོད་དེ། ཕར་ཕྱིན་གྱི་ཐེག་ཆེན་མཐོང་ལམ་པས་དེ་ཁོ་ན་ཉིད་མངོན་སུམ་དུ་རྟོགས་པ་
ནས་ལས་དབང་གིས་འཁོར་བར་ལྡོག་པ་འགོག་ནུས་པ་དང་ཡོནཏན་བརྒྱ་ཕྲག་བཅུ་གཉིས་སོགས་འབྱུང་
ལ༑ ༑ཐེག་དམན་པས་སྟོང་ཉིད་མངོན་སུམ་དུ་རྟོགས་ཀྱང་དགྲ་བཅོམ་པ་མ་ཐོབ་བར་དུ་ལས་ཉོན་གྱི་དབང་
གིས་སྐྱེ་བ་མི་ལྡོག་ཅིང་ཡོན་ཏན་བརྒྱ་ཕྲག་བཅུ་གཉིས་སོགས་ཀྱང་མི་འབྱུང་བ་ནི། ཚོགས་དང་མོས་སྤྱོད་
ཀྱི་སར་བསོད་ནམས་ཀྱི་ཚོགས་མཐའ་ཡས་པ་ལ་བསླབས་མ་བསླབས་ཀྱི་དབང་གིས་རྟོགས་པ་དེ་ནུས་པ་
དེ་ལྟ་བུར་སྐྱེ་མི་སྐྱེ་བྱུང་པ་ཡིན་པས། ཐེག་ཆེན་པས་ཉན་ཐོས་ལྟར་མྱུར་པོར་དེ་ཁོ་ན་ཉིད་མངོན་སུམ་དུ་
མི་བྱེད་པའི་རྒྱུ་མཚན་དེ་ཡིན་ནོ། །ཕར་ཕྱིན་ཐེག་པར་ཉོན་སྒྲིབ་ལ་ཀུན་བརྟགས་དང་ལྷན་སྐྱེས་གཉིས་སུ་
ཕྱེ་ནས་མཐོང་ལམ་དུ་ཀུན་བརྟགས་དང་། ལྷན་སྐྱེས་སྤོང་བ་སྒོམ་ལམ་ནས་བྱ་དགོས་པའི་རྣམ་གཞག་
གསུངས་པར་མ་ཟད། ཤེས་སྒྲིབ་ཀྱང་སྐོར་དགུ་སོགས་སུ་ཕྱེ་ནས་སྒོམ་ལམ་དགུས་མ་མཐར་བསྐལ་ཆེན་
གྲངས་མེད་གསུམ་ལ་སོགས་པར་བརྩོན་འགྲུས་དྲག་པོས་སྤོང་བར་གསུངས་སོ། །ཕར་ཕྱིན་ལྟར་ན་ཐེག་
དམན་པ་ཉོན་མོངས་སྤོང་བ་མྱུར་བ་ནི་ཚོགས་མཐའ་ཡས་པའི་ཐབས་དང་བྲལ་བས་ཡིན་པས་ཡོན་ཏན་དང་
གཞན་དོན་རྒྱ་ཆེན་པོ་མི་འབྱུང་ཞིང་། ཐེག་ཆེན་གྱིས་མཐའ་ཡས་པའི་ཚོགས་ལ་ཡོངས་སུ་བསླབས་པས་
མྱུར་དུ་ཉོན་མོངས་མི་སྤོང་བ་ལྟར་སྣང་ཡང་ནམ་ཞིག་དེ་ཁོ་ཉིད་མངོན་སུམ་དུ་རྟོགས་པ་ན་ཡོན་ཏན་དང་
གཞན་དོན་རྒྱ་ཆེན་པོ་འབྱུང་བའི་ཚུལ་ལེགས་པར་ཤེས་དགོས་སོ། །སྔགས་ཀྱི་ཐེག་ཆེན་འདིར་དེ་ཁོ་ན་
ཉིད་མངོན་སུམ་དུ་རྟོགས་པ་ཐེག་དམན་ལས་ཆེས་མྱུར་ཞིང་དེ་ལ་ཡོན་ཏན་གྱི་ཚོགས་ཀྱང་ཐེག་ཆེན་གཞན་
ལས་ཆེས་ཁྱད་པར་དུ་འཕགས་པ་ཐོབ་པ་ཡིན་ཏེ། དེ་ཡང་དཔེའི་འོད་གསལ་གྱིས་སྦྱངས་པའི་རླུང་སེམས་
ཙམ་ལས་གྲུབ་པའི་སྒྱུ་མའི་སྐུ་དེས་བསོད་ནམས་ཀྱི་ཚོགས་མཐའ་ཡས་པའི་དོད་ཐུབ་ཅིང་། སྒྱུ་ལུས་གྲུབ་
པས་བསམ་གཏན་གཉིས་དང་ཕྱིའི་ཕྱག་རྒྱ་ལ་བརྟེན་ནས་འོད་གསལ་དུ་འཇུག་པའི་ཐབས་བྱས་པས། ཡུལ་
ཅན་ཁྱད་པར་ཅན་ལྷན་སྐྱེས་ཀྱི་བདེ་བ་ཆེན་པོའི་དེ་ཁོ་ན་ཉིད་མངོན་སུམ་དུ་རྟོགས་པའི་རིམ་པ་བཞི་པའི་དོན་



{26}
གྱི་འོད་གསལ་མཉམ་གཞག་ཐུན་གཅིག་གིས། ཀུན་བརྟགས་དང་ལྷན་སྐྱེས་ཀྱི་ཉོན་མོངས་དང་ལུགས་
གཞན་གྱིས་ཤེས་སྒྲིབཏུ་བཤད་པའི་ཆོས་ཀྱི་བདག་འཛིན་དང་དེ་ལས་ཕྲ་བའི་ཆོས་ཀྱི་བདག་འཛིན་ལྷན་སྐྱེས་
ཀྱང་ཉོན་མོངས་ཡིན་པས་དེ་ཐམས་ཅད་བག་ཆགས་ཏེ་ས་བོན་དང་བཅས་པ་ཅིག་ཆར་དུ་སྤངས་པ་ཡིན་
ལ༑ ༑ཟུང་འཇུག་ཏུ་བཞེངས་པ་ན་ཟག་པ་མེད་པས་ཉོན་མོངས་པའི་བག་ཆགས་ཐམས་ཅད་ལས་གྲོལ་
བ་ཞེས་པའི་ཡོན་ཏན་ཅན་དུ་གསུངས་སོ། །དེ་འདྲའི་ཟུང་འཇུག་པ་དེའི་ཤིན་ཏུ་ཕྲ་བའི་རླུང་དེ་ཟག་མེད་
ཀྱི་རླུང་དུ་གྱུར་ནས་གཟུགས་སྐུའི་ཉེར་ལེན་བྱེད་ཅིང་། དེ་དང་ངོ་བོ་གཅིག་པའི་སེམས་དེ་ཟག་མེད་ཀྱི་
སེམས་སུ་གྱུར་ནས་ཆོས་སྐུའི་ཉེར་ལེན་བྱེད་པས། སྐུ་གཉིས་ཀྱི་རིགས་འདྲའི་རྒྱུ་མཉམ་གཞག་ཆིག་བསྒྲིལ་
དུ་བསྐྱངས་པས་བསྐལ་ཆེན་གྲངས་མེད་གསུམ་སོགས་ལ་བལྟོས་མི་དགོས་པར་སྙིགས་དུས་ཀྱི་ཚེ་ཐུང་གཅིག་
གི་ཡུན་ཙམ་ལ། སློབ་པ་མཐའ་དོན་གྱི་འོད་གསལ་མངོན་དུ་བྱས་པ་དང་ལྷན་ཅིག་ཤེས་སྒྲིབ་ཐམས་ཅད་
ཅིག་ཆར་དུ་སྤངས་པ་ཡིན་ཏེ། རིམ་ལྔ་གསལ་སྒྲོན་ལས། དེ་ཡང་ལམ་གཞན་ལ་མེད་པའི་སྒྲིབ་པ་སྤོང་
བ་ལ་ནུས་པ་ལྷག་པའི་ཁྱད་པར་གྱི་ཆོས་མཆོག་ཏུ་གྱུར་པ་རྣམས་ཡོད་པའི་གནད་ཀྱིས་གཞན་ནས་འབྱུང་
བ་ལྟར་མཐོང་ལམ་དུ་ཀུན་བརྟགས་དང་ལྷན་སྐྱེས་སྤོང་བ་སྒོམ་ལམ་ནས་བྱ་དགོས་པའི་རྣམ་གཞག་མཐུན་
མི་དགོས་སོ། །ཞེས་པ་ལྟར་ལུགས་གཞན་ཕར་ཕྱིན་ཐེག་པར་ཉོན་སྒྲིབ་ཀུན་བརྟགས་དང་ལྷན་སྐྱེས་སོ་སོར་
སྤོང་བའི་རྣམ་གཞག་ལམ་འདིར་མཐུན་མི་དགོས་པར་ཅིག་ཆར་དུ་སྤོང་བར་གསུངས་པའི་ཤུགས་ལ། ཤེས་
སྒྲིབ་ཀྱང་སྐོར་དགུ་སོགས་སུ་ཕྱེ་སྟེ་སྤོང་བའི་རྣམ་གཞག་ཀྱང་མཐུན་མི་དགོས་པར་ཅིག་ཆར་དུ་སྤང་བར་
བཞེད་པའི་ཚུལ་འདི་ངེས་པར་ཤེས་པ་ཤིན་ཏུ་གལ་ཆེ་སྟེ། གཞན་ལ་མེད་པའི་སྒྲིབ་པ་སྤོང་བ་ལ་ནུས་པ་
ལྷག་པའི། ཞེས་ཉོན་ཤེས་ཀྱི་སྒྲིབ་པ་གཉིས་སོ་སོར་མ་ཕྱེ་བར་སྒྲིབ་པ་ཞེས་གསུངས་པས། ཉོན་ཤེས་ཀྱི་
སྒྲིབ་པ་གང་ཡིན་ཡང་ཁྱད་མེད་པར་ཅིག་ཆར་དུ་སྤང་བ་ཡིན་པར་གོ་སླ་ཞིང༌། སྒྲིབ་པ་གཉིས་ཀྱི་དངོས་
གཉེན་ལ་རིམ་པ་བཞི་པའི་དོན་གྱི་འོད་གསལ་དང་སློབ་པ་མཐའི་དོན་གྱི་འོད་གསལ་གཉིས་སུ། རྩ་བཤད་
ཀྱི་རྒྱུད་སྡེ་རྣམས་དང་དགོངས་འགྲེལ་གྱི་བསྟན་བཅོས་རྣམས་ལས་གྲངས་ངེས་སུ་མཛད་པ་ལས་གཞན་
པའི་སྤང་གཉེན་གྱི་རིམ་པ་ཐ་དད་དུ་ཕྱེ་བ་མེད་པའི་གནད་ཀྱིས། མ་དག་པའི་སྒྱུ་ལུས་པ་དེ་རིམ་པ་བཞི་



{220}
པའི་དོན་གྱི་འོད་གསལ་མངོན་དུ་བྱས་པ་དང་དུས་མཉམ་དུ་ཉོན་སྒྲིབ་ཕྲ་རགས་ཐམས་ཅད་ཅིག་ཆར་དུ་
སྤངས་པ་དང་། དག་པའི་སྒྱུ་ལུས་པ་དེ་སློབ་པ་མཐའི་དོན་གྱི་འོད་གསལ་མངོན་དུ་བྱས་པ་དང་དུས་མཉམ་
དུ་ཤེས་བྱའི་སྒྲིབ་པ་ཐམས་ཅད་ཅིག་ཆར་དུ་སྤངས་ནས་འབྲས་བུ་མངོན་དུ་བྱས་པའི་ཚུལ་འདི། ཡབ་
རྗེ་རྒྱལ་བ་གཉིས་པ་ཙོང་ཁ་པ་ཆེན་པོའི་དགོངས་བཞེད་ཐུན་མོང་མ་ཡིན་པ་ཡིན་ནོ་ཞེས་བདག་གིས་མགྲིན་
པ་གསངས་ནས་སྨྲས་པ་ཡིན་ནོ། །འོ་ན་དབུས་ཀྱི་རྒྱུད་སྟོད་པའི་ཡིག་ཆ་ལྟར་ན། མཁས་གྲུབ་རྗེའི་རྣལ་
འབྱོར་རོལ་པའི་དགའ་སྟོན་དུ། མཚོན་བྱ་དོན་གྱི་རྡོ་རྗེ་འཆད་པའི་གཞུང་ཁུངས་སུ་མཛད་དེ་སློབ་པའི་
ཟུང་འཇུག་གི་སྒོམ་ལམ་ས་དགུས་ཤེས་སྒྲིབ་ལ་ཆེ་འབྲིང་ཆུང་གསུམ་སྐོར་དགུར་བྱས་ཏེ་རིམ་གྱིས་སྤང་
བར་བཞེད་པ་མི་འཐད་དམ་ཞེ་ན། སྐྱོན་མེད་པའི་རྒྱུ་མཚན་བཤད་པར་བྱ་སྟེ། རིམ་ལྔ་གསལ་སྒྲོན་ལས།
རྗེ་འགོས་ཀྱིས་སྔར་གསུངས་པའི་ལུགས་ལྡོག་གི་སྟོང་པ་རྣམས་བཤད་པ་ལ་བརྟེན་ནས་འོད་གསལ་ལས་
ལུགས་ལྡོག་ཏུ་ཤར་བའི་སྣང་བ་གསུམ་རླུང་དང་བཅས་པོ་ལས་ཟུང་འཇུག་གི་སྐུ་འགྲུབ་པར་བཤད་པ་དང་།
ལཀ་སྨིས་ལུགས་ལྡོག་ཏུ་ཤར་བའི་སྟོང་པ་ལས་སྒྱུ་ལུས་སྒྲུབ་པའི་ཚུལ་ཅིག་བཤད་པ་ལྟར། བདག་གིས་
ཀྱང་གཞུང་གཞན་དུ་ཚུལ་དེ་བཀོད་དོ། །ཞེས་སྔགས་རིམ་ཆེན་མོ་དང་། རྣམ་གཞག་རིམ་པའི་རྣམ་བཤད་
དང་༑ ༑དབང་དོན་དེ་ཉིད་རབ་གསལ་སོགས་སུ་མཁས་པ་སྔ་མ་རྣམས་ཀྱི་བཞེད་པ་དང་བསྟུན་ནས། ལུགས་
ལྡོག་གི་སྣང་བའི་མཇུག་ཏུ་སྒྱུ་ལུས་འགྲུབ་པའི་ཚུལ་དེ་བཀོད་པར་མཛད་ཀྱང་། རང་གི་ལུགས་ཀྱི་བཞེད་
པ་ཐུན་མོང་མ་ཡིན་པ་ནི། གཞི་ལ་འཆི་བ་འོད་གསལ་འགག་པ་དང་བར་དོ་གྲུབ་པ་དུས་མཉམ་པ་ལྟར་
ལམ་དུས་སུའང་འོད་གསལ་འགག་པ་དང་སྒྱུ་ལུས་གྲུབ་པ་དུས་མཉམ་པར་རིམ་ལྔ་གསལ་སྒྲོན་ལས་གསུངས་
པ་བཞིན་དུ། འདིར་ཡང་རྒྱུད་སྟོད་པའི་ཡིག་ཆར་གསུངས་པ་ནི། བགཞུང་གཞན་དང་མཁས་པ་སྔ་མ་
རྣམས་ཀྱི་བཞེད་པ་དང་བསྟུན་ནས་ཤེས་སྒྲིབ་ལ་ཆེན་པོའི་ཆེན་པོ་སོགས་སྐོར་དགུར་བྱས་ཏེ་སྒོམ་ལམ་ས་
དགུས་རིམ་གྱིས་སྤོང་བར་གསུངས་པ་ཡིན་གྱི། རང་ལུགས་ཐུན་མོང་མ་ཡིན་པའི་དགོངས་བཞེད་ནི། རིམ་
ལྔ་གསལ་སྒྲོན་ལས་ཇི་ལྟར་གསུངས་པ་སྔར་བཤད་ཟིན་ལྟར་དངོས་གཉེན་འོད་གསལ་གཉིས་ཀྱིས་ཐ་མལ་
པའི་ཉོན་སྒྲིབ་དང་ཤེས་སྒྲིབ་གཉིས་པོ་ཅིག་ཆར་དུ་སྤང་བར་བཞེད་པ་ལ། རྒྱུད་སྟོད་སྨད་གཉིས་ཁྱད་པར་



{221}
མེད་པ་ཡིན་པར་ངེས་དགོས་སོ། །གྲོལ་བ་པོ་སུ་ཡིན་ཞུས་པས། རླུང་སེམས་ཙམ་གྱི་བདག་ཉིད་སྤངས་
པ་ཟུང་འཇུག་པ་དེ་ཡིན་གསུངས་སོ། ༈ །གསུམ་པ་ནི། དོན་གྱི་འོད་གསལ་མཐོང་ལམ་མཉམ་གཞག་
ཡེ་ཤེས་ལས་ལྡང་བར་རྩོམ་པ་ན། རླུང་ཅུང་ཟད་གཡོས་ཏེ་འོད་གསལ་དེའི་བཞོན་པའི་རླུང་འོད་ཟེར་ལྔ་
པས་ཉེར་ལེན་དང༌། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་དག་པའི་སྒྱུ་མའི་སྐུ་དང་། ཉོན་
མོངས་ཟད་པར་སྤངས་པའི་སྤངས་པ་གཉིས་ཟུང་དུ་འཇུག་པའི་སྐུར། ལུས་རགས་པ་ལས་ལོགས་སུ་ཕྱེ་
ནས་དངོས་གནས་ལ་བཞེངས་པ་དེ་འབྱུང༌། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་གྲུབ་པ། ཉོན་
སྒྲིབ་སྤངས་པའི་རྣམ་གྲོལ་ལམ་ཐོབ་པ། དགྲ་བཅོམ་པར་གྱུར་པ། སྔགས་དང་ལམ་གྱི་སྒོམ་ལམ་ཐོབ་
པ་བཞི་དུས་མཉམ་དུ་འབྱུང་ཞིང་རྗེས་ཐོབ་ཏུ་བཞེངས་སོ། །སྤངས་པ་ཟུང་འཇུག་པ་དེ་སླར་ཡང་དོན་གྱི་
འོད་གསལ་མངོན་དུ་བྱས་པ་དང་དུས་མཉམ་དུ། སྐུ་དག་པ་སྒྱུ་མའི་སྐུ་དང༌། ཐུགས་དག་པ་དོན་གྱི་འོད་
གསལ་གཉིས་ངོ་བོ་གཅིག་པའི་རྟོགས་པ་ཟུང་འཇུག་ཐོབ་པ་ཡིན་ནོ། །སྤངས་པ་ཟུང་འཇུག་པ་ཆོས་ཅན།།
ཁྱོད་ལ་རྗེས་དྲན་པ་ཞེས་པའི་དོན་ཡོད་དེ། སྔར་འོད་གསལ་དུ་འཇུག་པའི་རིམ་པ་དང་མཐུན་པར་ལུགས་
ལྡོག་ཏུ་ཉེར་ཐོབ་ནས་རིམ་མིན་གྱི་མཆེད་སྣང་འབྱུང་བ་དེ་རྗེས་དྲན་ཡིན་པའི་ཕྱིར། འདུས་པའི་རྒྱུད་ཕྱི་
མ་ལས། རྗེས་དྲན་གང་ཞིག་རྣམ་བསྒོམ་པ། །དེ་དང་འདྲ་བར་སྤྲོ་བར་བྱ། །རྗེས་སུ་དྲན་པ་ཞེས་བཤད་
དེ༑ ༑སོ་སོར་སྣང་བ་དེ་ལས་སྐྱེ། །ཞེས་སོ། །རྟོགས་པ་ཟུང་འཇུག་ཆོས་ཅན། ཁྱོད་ཏིང་ངེ་འཛིན་གྱི་
ཡན་ལག་ཏུ་འཇོག་ཚུལ་ཡོད་དེ། ཐབས་ཀུན་རྫོབ་བདེན་པ་དང༌། ཤེས་རབ་དོན་དམ་བདེན་པ་གཉིས་
ངོ་བོ་གཅིག་པའི་ཡེ་ཤེས་དབྱེར་མེད་པར་སྦྱོར་བའི་སྒོ་ནས་སྐད་ཅིག་ཙམ་གྱིས་ཡེ་ཤེས་ཀྱི་སྐུ་རྫོགས་པར་
བྱེད་པས་ན་དེ་ལྟར་བརྗོད་པའི་ཕྱིར། དེ་ཉིད་ལས། ཐབས་དང་ཤེས་རབ་སྙོམས་འཇུག་པས། །དངོས་
པོ་ཐམས་ཅད་མདོར་བསྡུས་པ། །གོང་བུའི་ཚུལ་གྱིས་བསྡུས་ནས་ནི། །དབུས་སུ་གཟུགས་ནི་རྣམ་པར་
བསྒོམ༑ ༑ཡུད་ཀྱིས་ཡེ་ཤེས་རྫོགས་བྱེད་པ། །ཏིང་ངེ་འཛིན་ཅེས་གྲགས་པ་ཡིན། །ཞེས་སོ། །དེ་འདྲའི་
ཟུང་འཇུག་པ་དེ་གསར་དུ་བསླབ་རྒྱུའི་ལམ་གཞན་མེད་ཀྱང་སྔར་བསླབས་ཟིན་ཡང་དང་ཡང་དུ་གོམས་པར་
བྱ་དགོས་ཏེ། རིམ་ལྔ་ལས། ཟུང་འཇུག་ཏིང་འཛིན་ལ་གནས་པ། །སླར་ཞིང་ཅི་ལའང་མི་སློབ་བོ། །ཞེས་



{222}
དང༌༑ ༑ཟུང་འཇུག་གོ་འཕང་ལ་གནས་པའི། །སློབ་བཞིན་པ་ཡི་རྣལ་འབྱོར་ཆེ། །ཟུང་དུ་འཇུག་པ་
བསྒོམ་གྱུར་པས། །སྤྱོད་པའང་དེ་དང་གཉིས་སུ་མེད། །ཞེས་པ་ལྟར། ཟུང་འཇུག་པ་དེ་རགས་པའི་
ལུས་རྟེན་གང་ཡང་རུང་བཞིག་ལ་གནས་ནས། རི་དྭགས་གཤོར་བ་དང་། ཆོས་འཆད་པ་དང་། བསམ་
གཏན་གཉིས་ཀྱི་སྡུད་རིམ་ཡང་ཡང་སྒོམ་པ་སོགས་མཉམ་རྗེས་ཀྱི་དགེ་སྦྱོར་ལ་ལེགས་པར་འབད་པས་ཤེས་
སྒྲིབ་སྤོང་བའི་ནུས་པ་མཐུ་ཅན་དུ་གྱུརཏེ་ལམ་ལ་བོགས་དབྱུང་བའི་དུས་ལ་བབས་པའི་ཚེ། སྤྱོད་པ་གསུམ་
གང་རུང་ལ་བསླབ་པས་སྒྲུབ་པ་པོའི་དབང་པོ་དང་བསོད་ནམས་ཀྱི་ཁྱད་པར་གྱིས་ཟླ་བ་ཕྱེད་དམ་ཟླ་བ་གཅིག་
གམ་དྲུག་ཚུན་ཆད་ལ་མི་སློབ་པའི་ཟུང་འཇུག་འགྲུབ་པའི་མཚན་མ་རྣམས་འབྱུང་ངོ༌།། གོང་གི་
ས་བཅད་གསུམ་པ་རིམ་གཉིས་ལ་བོགས་འབྱིན་པའི་ཐབས་སྤྱོད་པ་བྱ་ཚུལ་ལ་གཉིས། སྤྱིར་བསྟན་པ་དང་།
ཆགས་ཅན་གྱི་སྤྱོད་པ་བྱེ་བྲག་ཏུ་བཤད་པའོ། །དང་པོ་ནི། རང་ཅག་རྣམས་ཀྱི་སྟོན་པ་སྐུ་དྲིན་ཅན་གྱིས།
དམན་པ་ལ་མོས་པ་ཐེག་དམན་པ་རྣམས་ལ་བདེན་པ་བཞི་རྟོགས་པར་མཛད་ཅིང་ཆགས་བྲལ་གྱི་སྤྱོད་པ་དང་།
རྒྱ་ཆེན་པོ་ལ་མོས་པ་ཕར་ཕྱིན་གྱི་ཐེག་པ་པ་རྣམས་ལ་ཆོས་ཀྱི་བདག་མེད་རྟོགས་པར་མཛད་ཅིང་ས་དང་
ཕ་རོལ་ཏུ་ཕྱིན་པའི་སྤྱོད་པ་དང༌། ཟབ་མོ་ལ་ལྷག་པར་མོས་པ་སྔགས་བླ་མེད་ཀྱི་གདུལ་བྱ་ཐེག་པ་མཆོག་
གི་རིགས་ཅན་ལ་ཐབས་ཀུན་རྫོབ་བདེན་པ་སྒྱུ་མའི་སྐུ་དང་ཤེས་རབ་དོན་དམ་བདེན་པ་འོད་གསལ་གཉིས་
རྟོགས་པར་བྱ་བའི་བར་དུ་ཆགས་ཅན་གྱི་སྤྱོད་པ་གསུམ་བསྟན་པའོ། །དེ་ལྟར་སྤྱོད་པ་གསུམ་བསྟན་པའི་
དགོས་པའི་གཙོ་བོ་ཡང་། གདུལ་བྱ་རྣམས་སངས་རྒྱས་ཀྱི་ས་ལ་འཁྲིད་པ་ལ་དབང་པོའི་རིམ་པ་མི་འདྲ་
བ་གསུམ་ཡོད་པས། དབང་པོ་ཐ་མ་རྣམས་ལ་ཆགས་ཅན་གྱི་སྤྱོད་བསྟན་ན་བློས་མི་འཆུན་ཞིང་ལག་ཏུ་
བླང་བར་མི་ནུས་སམ་ནུས་ཀྱང་གྲོལ་བའི་རྒྱུར་འགྱུར་བ་ལས་འཆིང་བའི་རྒྱུར་འགྱུར་ཉེན་ཆེ་བས་ན་ཆགས་
བྲལ་ཏེ་ཉོན་མོང་གང་དང་གང་སྐྱེ་བའི་ཚེ། དེ་དང་དེའི་གཉེན་པོ་བསྟན་ཏེ་ཉོན་མོངས་ཟད་པར་འགྱུར་
བའི་ཚུལ་གསུངས། དེ་ལས་དབང་པོ་འབྲིང་རྣམས་ལ་ས་དང་ཕ་རོལ་ཏུ་ཕྱིན་པའི་ལམ་གྱི་རྣམ་གཞག་
ཆེས་མང་པོ་བསྟན་ནས་རང་གཞན་སྨིན་པར་བྱེད་པའི་ཆེད་དུ་ཕྱིན་དྲུག་བསྡུ་བཞིའི་ཉམས་ལེན་ལ་སྤྱོད་ཚུལ་
གསུངས༑ ༑ཚུལ་གཉིས་པོ་དེ་གནས་སྐབས་གདུལ་བྱ་བཀྲི་བའི་ཐབས་སུ་འགྲོ་བའི་སྒོ་ནས་མཐར་ཐུག་



{224}
ཆགས་ཅན་གྱི་སྤྱོད་པའི་སྣོད་དུ་རུང་བར་བྱས་ནས་མཐར་ཆགས་ཅན་སྤྱོད་པས་འཚང་རྒྱ་བར་འགྱུར་བ་
མ་གཏོགས་ཐབས་གཞན་གྱིས་འཚང་རྒྱ་མི་ནུས་པའི་ཕྱིར་དུ་སྤྱོད་པ་གསུམ་བསྟན་དགོས་པ་བྱུང་བ་ཡིན།
དེ་ཡང་སྔགས་བླ་མེད་ཀྱི་ལམ་ལ་མ་ཞུགས་པའམ་དེའི་སྣོན་པ་མ་གདབ་པར་ཤེས་སྒྲིབ་ཕྲ་མོ་ཐ་མལ་གྱི་སྣང་
བ་སྤོང་མི་ནུས། དེ་སྤོང་བ་ལ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་
དགོས་ཤིང༌། དེ་ལ་བདེ་བའི་རྟེན་ཀུདྷ་ལྟ་བུའི་བྱང་སེམས་རྒྱས་པ་ཞིག་དགོས། དེ་ལ་བརྟེན་ནས་རྩ་དང་
རླུང་སོགས་ཀྱང་ལས་སུ་རུང་བར་འགྱུར་བའི་གནད་ཀྱིས། ཐོག་མར་ཆགས་བྲལ་གྱི་སྤྱོད་པ་བསྟན་ལ།
དེ་ལ་གང་ཟག་ཕལ་པ་ཁྱིམ་པ་རྣམས་ལ་མི་དགེ་བཅུ་སྤོང་གི་བསླབ་བྱ་མཛད་ཅིང་། ཁྱད་པར་ལོག་གཡེམ་
སྤོང་བའི་སྒོ་ནས་བཅུད་ཆེས་ཉམས་པ་ལས་ལྡོག་པ་ཙམ་མཛད། དགེ་ཚུལ་སོགས་ལ་མི་ཚངས་སྤྱོད་པ་
ལ་སོགས་པ་སྤོང་བའི་བཅས་པ་མཛད་དེ་བཅུད་མི་ཉམས་པའི་ཐབས་བླ་ན་མེད་པ་མཛད། དེས་ཀྱང་མ་
ཆོག་པར་དགེ་སློང་རྣམས་ལ་བསམ་བཞིན་དུ་ཁུ་བའི་འབྱིན་པའི་ལྷག་མའི་བཅས་པ་སོགས་མཛད་ནས་བཅུད་
གཏན་ནས་མི་ཉམས་ཤིང་བསྲུང་ཚུལ་མཛད་ནས། སྔགས་ཀྱི་སྐབས་འདིར་བྱང་སེམས་མི་འཕོ་བའི་ཆེད་
དུ་ཡི་གེ་དང་རྫས་དང་རླུང་སོགས་ཀྱིས་འཛིན་ཚུལ་རྗེན་པར་བསྟན་ནས་འདོད་ཡོན་ལ་སྤྱོད་པའི་སྒོ་ནས་
བྱང་སེམས་འཕེལ་ཞིང་རྒྱས་པའི་ཐབས་རྨད་དུ་བྱུང་བ་འདི་འདྲ་མཛད་པས་མཚོན། བཅས་པ་གང་དང་
གང་མཛད་པ་ཐམས་ཅད་དམའ་མོ་ནས་རིམ་གྱིས་དྲངས་ཏེ་མཐར་ཐུག་པའི་ཚེ་སྔགས་ཀྱི་ཚུལ་འདིར་
གཏུགས་པ་ཞིག་ཤེས་དགོས་ཏེ། རྡོ་རྗེ་མཁའ་འགྲོ་ལས། སྒྱུ་མ་ལྟ་བུའི་ངོས་དག་ནི། །ལོངས་སྤྱོད་ཁྱད་
འཕགས་སྐྱེ་འགྱུར་བར། །བདེ་བ་ཡོངས་སུ་འགྱུར་བཞིན་པས། །འབྲས་བུ་ཁྱད་འཕགས་ཐོབ་འགྱུར་
བར༑ ༑ཅི་ཡི་ཕྱིར་ན་འདོད་མི་བྱ། །བརྟན་གཡོའི་དངོས་པོ་ཡོད་མིནཏེ། །འོན་ཀྱང་སྣང་བ་ཙམ་མཚན་
ཉིད༑ ༑སྒོམ་པ་ཁྱད་པར་ཅན་གང་ཞིག །ཡིད་འོང་བདེ་བའི་འབྲས་བུ་ནི། །བླ་མེད་གསལ་གསལ་བློ་ཡི་
མཐུ༑ ༑འབྲས་བུ་དོན་གཉེར་རྒྱུ་བསྒྲུབས་ན། །དེར་ནི་ལྷ་མོ་སུ་ཞིག་འགོག །དེ་བས་འབད་པ་ཐམས་
ཅད་ཀྱིས། །ཀུན་ཏུ་འགྲོ་བ་མཆོད་པར་བྱ། །དཀའ་ཐུབ་སྡོམ་པ་མི་བཟད་པས། །ལུས་ནི་སྐམས་ཤིང་
སྡུག་བསྔལ་འགྱུར། །སྡུག་བསྔལ་གྱིས་ནི་སེམས་གཡེངས་ན། །གཡེངས་པས་དངོས་གྲུབ་གཞན་དུ་འགྱུར།



{224}
ལུས་དང་སེམས་ནི་བརྟན་བྱས་ན། །བདེ་བ་ཐམས་ཅད་བརྟན་པར་འགྱུར། །ཞེས་དང་། འདུས་པའི་རྩ་
རྒྱུད་ལས། དཀའ་ཐུབ་སྡོམ་པ་མི་བཟད་པ། །བསྟེན་པས་འགྲུབ་པར་མི་འགྱུར་གྱི། །འདོད་པ་ཀུན་ལ་
ལོངས་སྤྱོད་པས། །བསྟེན་ན་མྱུར་དུ་འགྲུབ་པར་འགྱུར། །ཞེས་གསུངས་སོ། །གྲོང་གི་ལུད་མི་གཙང་བ་
རྣམས་ཞིང་ལ་ཕན་པ་ལྟར་འདོད་ཆགས་ཀྱི་དུག་ཐབས་མཁས་པས་བདུད་རྩིར་བསྒྱུར་བ་འདི་རྣལ་འབྱོར་
བླ་མེད་ཁོ་ནའི་ཁྱད་ཆོས་ཡིན་ཏེ། དཔལ་མཆོག་དང་པོ་ལས། འདོད་ཆགས་ཞེ་སྡང་གཏི་མུག་གསུམ།
འཛིན་པས་དུག་ཏུ་འགྱུར་བ་ཡིན། །དུག་འདི་ཉེ་བར་ཞི་གྱུར་ན། །དུག་ནི་དུག་མེད་བྱས་པ་ཡིན། །བདུད་
རྩི་རིམ་གྱིས་བསྟེན་ན་ནི། །བདུད་རྩི་ཉིད་དུ་འགྱུར་བ་ཡིན། །ཞེས་དང་། ཀྱི་རྡོ་རྗེ་ལས་ཀྱང་། ཆགས་
པས་འཇིག་རྟེན་འཆིང་འགྱུར་བ། །འདོད་ཆགས་ཀྱིས་ནི་རྣམ་གྲོལ་འགྱུར། །ཞེས་སོ། །འདོད་ཆགས་
ལམ་བྱེད་ཀྱི་གཞི་འདོད་ཆགས་མཚན་ཉིད་པ་ཡིན་ཡང་། དེ་དང་འཛིན་སྟངས་འགལ་བའི་སྒོ་ནས་འདོད་
ཆགས་ཟད་པར་མི་བྱེད་པར། དེའི་རྒྱུ་བདེན་འཛིན་ཟད་པར་བྱེད་པའི་སྒོ་ནས་འབྲས་བུ་འདོད་ཆགས་ཟད་
པར་བྱེད་པ་ཡིན་ཏེ། དཔེར་ན་བཙན་དུག་དེ་བྱ་རོག་གིས་ཟོས་ན་འཆི་བ་ལས་འོས་མེད་ཀྱང་། རྨ་བྱས་
ཟོས་ན་མི་འཆི་བའི་ཁར་སྒྲོ་མདོངས་སོགས་ཀྱང་ལྷག་པར་མཛེས་པ་བཞིན་ནོ། ༈ །གཉིས་པ་ལ་
གཉིས༑ ༑དངོས་ཀྱི་དོན་དང༌། དེ་ལ་སློབ་པའི་ཚུལ་ལོ། །དང་པོ་ནི། ལམ་སྔར་མེད་གསར་དུ་ཐོབ་
ཕྱིར་དང་ཐོབ་ཟིན་བོགས་འབྱིན་པའི་ཆེད་གང་རུང་གང་ཞིག །འདོད་ཡོན་སྤྱི་དང་ཁྱད་པར་རིག་མའི་
འདོད་ཡོན་ལ་རང་བཞིན་ཤེས་པའི་སྒོ་ནས་སྤྲོས་པ་དང་བཅས་ཅི་རིགས་སུ་ལོངས་སུ་སྤྱོད་པ་དེ། འདིར་
བསྟན་སྤྱོད་པ་སྤྱིའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། སྤྲོས་པ་བཅས། སྤྲོས་མེད། ཤིན་ཏུ་སྤྲོས་
མེད་ཀྱི་སྤྱོད་པ་གསུམ་དང༌། རྟེན་གྱི་སྒོ་ནས། བསྐྱེད་རིམ་དང༌། རྫོགས་རིམ་པའི་སྤྱོད་པ་གཉིས་དང་།
དུས་ཀྱི་སྒོ་ནས། སྣོད་རུང་དུ་བྱེད་པ་དབང་གི་དུས་དང་། སྨིན་ཅིང་གྲོལ་བ་ལམ་དུས་ཀྱི་སྤྱོད་པ་གཉིས་
ཡོད༑ །བསྐྱེད་རྫོགས་པར་སྤྱོད་པ་གཉིས་ལ་སྤྲོས་བཅས་སོགས་གསུམ་རེ་དབྱེར་ཡོད་ཅིང༌། ཕྱི་མ་ལམ་
དུས་ཀྱི་སྤྱོད་པ་ལ་ཡང་ལམ་མ་ཐོབ་པ་ཐོབ་ཕྱིར་དང༌། ཐོབ་ཟིན་བོགས་འབྱིན་པའི་སྤྱོད་པ་གཉིས་སུ་ཡོད།
ཕྱི་མ་དེ་ལ་ཡང་བསྐྱེད་རིམ་པས་ཐུན་མོང་གི་དངོས་གྲུབ་བསྒྲུབ་ཕྱིར་དང་། སེམས་དབེན་པས་སྒྱུ་ལུས་



{25}
དང་༑ ༑སྒྱུ་ལུས་པས་མངོན་པར་བྱང་ཆུབ་དང་། སློབ་པའི་ཟུང་འཇུག་པས་མི་སློབ་པའི་ཟུང་འཇུག་
ཐོབ་ཕྱིར་ལ་བོགས་འབྱིན་པའི་སྤྱོད་པ་རྣམས་སུ་ཡོད། མིང་གི་རྣམ་གྲངས་ཀྱང་ཡོད་དེ། རང་གཞན་
གྱི་དོན་ཀུན་སྒྲུབ་པས་ཀུན་ཏུ་སྤྱོད་པ་མཆོག་དང་། སྔགས་ཟློས་པ་པོའི་སྤྱོད་པས་སྔགས་ཀྱི་སྤྱོད་པ་མཆོག་
དང་༑ ༑རྣམ་པ་གང་གིས་སེམས་ཅན་གྱི་དོན་རྫོགས་པར་འགྱུར་བ་དེས་སྤྱོད་ཅིང་འཇུག་པས་བྱང་སེམས་
ཀྱི་སྤྱོད་པ་དང་། རྫོགས་རིམ་རྟོགས་ནས་མཉམ་པར་མ་བཞག་པའི་སྦྱོར་བའི་སྤྱོད་པས་དེ་བཞིན་གཤེགས་
པའི་སྤྱོད་པ་དང་
། རང་དང་རིག་མ་ལྷའི་འདྲ་འབག་ཏུ་ཆ་ལུགས་བསྒྱུར་ནས་སྤྱོད་པས་རིག་པ་བརྟུལ་ཞུགས་
ཡང་དག་པའི་ལེན་པའི་སྤྱོད་པ་ཞེས་པ་རྣམས་སོ། །ལས་རྒྱ་དང་འདྲ་འབག་ཆས་གོས་སོགས་ཡོད་པ་གང་
ཞིག །བརྡ་དང་བརྡའི་ལན་སོགས་བྱ་བའི་སྤྲོས་པ་དང་བཅས་པའི་སྤྱོད་པ་དེ། སྤྲོས་བཅས་ཀྱི་སྤྱོད་པའི་
མཚན་ཉིད། ལས་རྒྱ་དང་འདྲ་འབག་ཆས་གོས་སོགས་ཡོད་པ་གང་ཞིག །བརྡ་དང་བརྡའི་ལན་སོགས་
བྱ་བའི་སྤོས་དང་བྲལ་བའི་སྤྱོད་པ་དེ། སྤྲོས་མེད་ཀྱི་སྤྱོད་པའི་མཚན་ཉིད། དེ་ལ་དབྱེ་ན་རྒྱས་འབྲིང་བསྡུས་
གསུམ་ཡོད་དེ། འབྱོར་བའི་ཡོ་བྱད་ཆེ་འབྲིང་ཆུང་གསུམ་དང་ན་ཚོད་ཆེ་འབྲིང་ཆུང་གསུམ་དང་སྤྲོས་
པ་ལ་དགའ་བའི་བསམ་པ་ཆེ་འབྲིང་ཆུང་གསུམ་གྱི་དབང་དུ་བྱས་པ་ཡིན་ལ། དེའི་ཡོ་བྱད་ཆེ་འབྲིང་ཆུང་
གསུམ་སོགས་ནི་སྒྱུ་ལུས་འོག་མ་མ་ཐོབ་པ་རྣམས་ཀྱི་དབང་དུ་བྱས་པའོ། །ཕྱིའི་སྤྲོས་པ་ཐམས་ཅད་སྤངས་
ཏེ་ཡེ་རྒྱ་དང་སྙོམས་པར་འཇུག་པ་དང་གཉིད་ཀྱི་འོད་གསལ་སྐྱོང་བ་ཟུང་དུ་སྦྲེལ་ནས་བདེ་སྟོང་གཉིས་མེད་
ཀྱི་ཡེ་ཤེས་ཆིག་སྒྲིལ་དུ་བསྒོམ་པའི་སྤྱོད་པ་དེ། ཤིན་ཏུ་སྤྲོས་མེད་ཀྱི་སྤྱོད་པའི་མཚན་ཉིད་ཡིན་ནོ། ༈ གཉིས་
པ་ནི། སྐྱེ་བོ་ཕལ་པའི་འགྲིམ་འགྲུལ་དང་འདུ་འཛིས་དབེན་ཅིང་ཉམས་དགའ་བ་ཡིད་དུ་འོང་བའི་གནས་
སུ་སོ་ཕག་གི་ཁང་པ་སུམ་བརྩེགས་ཁྱད་མཚར་དང་ལྡན་པའི་འོག་ཏུ་ཚང་མང་དང་། བར་ཁང་ལ་རོལ་
མོ་དང་ཆས་གོས་སོགས་འཇོག་ས་དང་། སྟེང་དུ་བླ་བྲེ་དང་། རྒྱལ་མཚན། བ་དན་སོགས་མཆོད་རྫས་
སྣ་ཚོགས་ཀྱིས་མཛེས་པར་བསྐོར་བའི་དབུས་སུ། སྐབས་གང་ཡིན་གྱི་དཀྱིལ་འཁོར་ཆུ་ཚོན་གྱིས་ལེགས་
པར་བྲི། ལྷ་རང་རང་གི་གནས་སུ་སྣ་ཚོགས་པདྨའི་གདན་རས་ཀྱིས་གཡོགས། སྒྲུབ་པ་པོ་རང་དང་བཅས་
པའི་གྲོགས་སྐབས་ཀྱི་ལྷ་ཕོའི་གྲངས་དང་མཉམ་པའི་སྐྱེས་པ་དང་། ལྷ་མོའི་གྲངས་མཉམ་གྱི་བུད་མེད་རྣམས་



{26}
རང་གི་ལྷ་དེ་དང་དེའི་འདྲ་བག་དང་ཆས་གོས་སོགས་གྱོན། རང་ཡབ་ཡུམ་གཉིས་གཙོ་བོའི་གདན་དང་།
སྒྲུབ་གྲོགས་གཞན་རྣམས་དཀྱིལ་འཁོར་གྱི་ལྷ་ཇི་ལྟ་བར་རིགས་སོ་སོའི་ལྷའི་གདན་ལ་འཁོད་དེ། བསྲུང་
འཁོར་ནས་བརྩམས་ཏེ་དཀྱིལ་འཁོར་རྒྱལ་མཆོག་གི་བར་སྔོན་དུ་བཏང་། །ལས་རྒྱལ་མཆོག་གི་དུས་སུ་
ཏིང་ངེ་འཛིན་ཡང་དག་པའི་ཚུལ་གྱི་བདག་ཉིད་ཅན་དྲན་པ་སྔོན་དུ་བཏང་སྟེ་རང་གི་སྐུའི་དཀྱིལ་འཁོར་ལ་
གནས་པའི་དེ་བཞིན་གཤེགས་པ་རྣམས་ཚིམ་པར་བྱའོ་སྙམ་དུ་བསམ་ནས། ཐོག་མར་གཟུགས་དང་སྒྲ་
དང་དྲི་ཡི་ཡུལ་གསུམ་ལ་སྤྱོད་པ་དང་དེ་ནས་བཟའ་བཏུང་རྣམས་སྦྱངས་རྟོགས་སྦར་བར་བྱས་ནས་ནང་
གི་སྦྱིན་སྲེག་གི་ཚུལ་གྱིས་རོ་ལ་ལོངས་སྤྱོད་ཅིང་སྐུ་རྡོ་རྗེ་ལུས་ཀྱི་ཕུང་ཁམས་སོགས་ཚིམ་པར་བྱས་ནས།
མཐར་ལྷན་ཅིག་སྤྱོད་པ་དང་རྗེས་སུ་སྤྱོད་པ་དང་རྗེས་སུ་སྤྱོད་པའི་ལྷ་མོའི་ནང་ནས་ཇི་ལྟར་འདོད་པའི་ཕྱག་
རྒྱ་ཞིག་བླངས་ཏེ་པང་བར་བཞག །འདི་ལ་བརྟེན་ནས་ཕྱག་རྒྱ་ཆེན་པོའི་དངོས་གྲུབ་རྫོགས་པར་བྱའོ་སྙམ་
པས་ཡབ་ཡུམ་སྙོམས་པར་ཞུགས་པས་སྤྱི་བོ་ནས་ཨཱ་ལི་དང་ཀཱ་ལི་ཞུ་ནས་སྣང་མཆེད་ཐོབ་གསུམ་བསྐྱེད་
པའི་རིམ་གྱིས་འབབ་ཅིང་དེའི་མཐར་ཐམས་ཅད་སྟོང་པ་འོད་གསལ་ལྷན་སྐྱེས་བསྐྱེད་པ་ཡུན་རིང་དུ་བསྐྱངས།
མཉམ་གཞག་དེ་ལས་ལངས་པའི་རྗེས་ཐོབ་ཏུ་གཟུགས་ནས་རེག་བྱའི་བར་གྱི་འདོད་ཡོན་ལྷར་བསྒོམས་ནས་
རང་རིགས་ཀྱི་ལྷ་རྣམ་སྣང་སོགས་ཀྱིས་གཙོ་བོར་བྱས་པ་དེ་དང་དེ་ལ་འབུལ་བར་བསམ་པས་དངོས་སུ་
ལོངས་སྤྱོད་པའི་སྒོམ་བསམ་གྱིས་གཙོ་བོའི་ཕྱག་རྒྱ་སྟོན་པ་དང་རིག་མས་ཕྱག་རྒྱ་དེའི་ལན་སྟོན་པ་དང་།
དེ་བཞིན་དུ་ཕྱག་དང་ཕྱག་གི་ལན། མཆོད་པ་དང་མཆོད་པའི་ལན། གར་དང་གར་གྱི་ལན། གླུ་དང་
གླུའི་ལན། ལས་དང་ངག་གི་བརྡ་དང་བརྡའི་ལན་རྣམས་ཀྱིས། ཐུགས་གཞན་དུ་མི་འགྱུར་བ་དང་ཕན་
ཚུན་རབ་ཏུ་དགའ་བར་བྱེད་པའི་ཕྱིར་དུ་འདོད་ཡོན་ལ་སྦྱོང་བ་ཉིན་མཚན་ཀུན་ཏུ་སྤྱོད་པ་ཡིན་ནོ། །སྤྲོས་
མེད་ཀྱི་སྤྱོད་པ་ཡིན་ན། རྒྱས་པའི་སྐབས་སུ་རང་དང་སྒྲུབ་གྲོགས་ཕོ་མོའི་གྲངས་དང་སྒྲུབ་ཚུལ་སོགས་
སྔར་བཞིན་ལ། འབྲིང་གི་སྐབས་སུ། དབུས་དང་ཕྱོགས་བཞི་པདྨའི་གདན་རས་ཀྱིས་གཡོགས་པ་ལྔ་།
རང་དང་སྒྲུབ་གྲོགས་ཕྱག་རྒྱ་ལྔ་དང་བཅས་པས་རང་ཡབ་ཡུམ་དབུས་དང་། ཕྱག་རྒྱ་བཞི་ཕྱོགས་བཞིར་
ཡུམ་བཞིའི་ཆས་གོས་སོགས་དང་བཅས་པ་ཡིན་ལ། བསྡུས་པ་ལ། རང་ཡབ་ཡུམ་གཉིས་དབུས་ཀྱི་གདན་



{ 227}
ལ་འཁོད། དེ་གསུམ་གར་ཆོ་ག་སྒྲུབ་ཚུལ་སོགས་སྔར་ཇི་ལྟ་བ་བཞིན་ཡིན་ཡང་། བརྡ་དང་བརྡའི་ལན་
སོགས་མི་བྱེད་པ་ནི་ཁྱད་པར་རོ། །འདོད་ཡོན་ལ་ལོངས་སྤྱོད་པའི་དུས་ཀྱི་སྒོམ་བསམ་ནི་རང་རྡོ་རྗེ་འཆང་
དུ་བསྐྱེད་པ་དང་འདོད་ཡོན་ལ་སྤྱོད་པ་གཉིས་ཀ་ལ་སྟོང་པ་གསུམ་གྱིས་རྒྱས་བཏབ་ནས་རྡོ་རྗེ་འཆང་ལ་འབུལ་
བའི་ཚུལ་གྱིས་ལོངས་སྤྱོད་པ་ཡིན་ལ། དེ་ནི་སྤྲོས་དང་བཅས་ལ་བལྟོས་ན་མཚན་འཛིན་གྱི་སྤྲོས་པ་ཆུང་
ལ་དེ་ཁོ་ན་ཉིད་མངོན་དུ་རྟོགས་པའང་མིན་ནོ། །ཤིན་ཏུ་སྤྲོས་མེད་ཀྱི་སྤྱོད་པ་ནི། འཁོར་ལོས་སྒྱུར་པའི་
ཕུན་ཚོགས་དང་ཐུན་མོང་གི་དངོས་གྲུབ་གང་ཡང་དོན་དུ་མི་གཉེར་བ། རང་དོན་དུ་དངོས་པོ་ཏིལ་འབྲུ་
ཙམ་ཡང་མི་འཆང་བ། ཟས་ཟ་བ་དང་བཤང་གཅིའི་ཕྱིར་འགྲོ་བ་དང་ཉལ་བ་གསུམ་མ་གཏོགས་བྱ་བ་
ཐམས་ཅད་སྤངས་པའི་ཁྱད་པར་གསུམ་ལྡན་གྱི་རྣལ་འབྱོར་པས། བསྲུང་འཁོར་ནས་སྒྲུབ་ཐབས་ཡོངས་
རྫོགས་བསྒོམས་ཤིང༌། རིག་མ་བསྐྱེད་པའི་ཚེ་སྙིང་གནས་རང་རིགས་ཀྱི་ལྷ་མོ་ཕྱུང་སྟེ་བསྐྱེད་ཅིང་། ཡེ་
རྒྱ་དེ་དང་སྙོམས་པར་འཇུག་ཅིང་གཉིད་ལོག་པ་དང་སྦྲགས་ནས་གཉིད་ཀྱི་འོད་གསལ་ཁོར་ཡུག་ཏུ་སྐྱོང་
བར་བྱེད་ཅིང་དེ་ལས་ལངས་པའི་རྗེས་ཐོབ་ཏུ་འདོད་ཡོན་ལ་སྤྱོད་པ་ན་དེ་ཁོ་ན་ཉིད་མངོན་སུམ་དུ་རྟོགས་
པ་དྲན་ནས་རྒྱས་བཏབ་སྟེ་སྤྱོད་པ་ནི་བདེན་ཞེན་གྱི་མཚན་འཛིན་གྱི་སྤྲོས་པའི་ས་བོན་ལས་ཡོངས་སུ་གྲོལ་
བས་སྤྲོས་མེད་པའི་སྒོམ་བསམ་ཞེས་བྱ་བ་ཡིན་ནོ།། ༈ རྩ་བའི་ས་བཅད་བཞི་པ་བགྲོད་པ་མཐར་ཕྱིན་
པའི་འབྲས་བུ་མངོན་དུ་བྱེད་ཚུལ་ལ་གཉིས། སྤྱིའི་དོན་དང༌། དངོས་ཀྱི་དོན་ནོ། །དང་པོ་ནི། སྒྲོན་
གསལ་ལས། དགོས་པ་ཡང་ནི་བཤད་བྱ་སྟེ། །ཞི་སོགས་བྱ་བའི་ཆོ་ག་དང༌། །དེ་བཞིན་གྲུབ་པ་བརྒྱད་
དང་ནི། །སངས་རྒྱས་ཀྱང་ནི་མཆོག་ཡིན་ནོ། །ཞེས་པ་ལྟར། །ནད་དང་བགེགས་ལ་སོགས་པ་ཞི་བ་
དང་ཚེ་དང་ཤེས་རབ་སོགས་རྒྱས་པར་བྱེད་པ་དང་བསྟན་པ་ལ་མི་མོས་པ་རྣམས་དབང་དུ་བྱ་བ་དང་དྲག་
པོ་མིན་པས་འདུལ་བར་མི་ནུས་པ་རྣམས་མངོན་སྤྱོད་ཀྱིས་ཚར་གཅོད་པ་སོགས་འཕྲིན་ལས་རྣམ་པ་བཞི་
ནི་དངོས་གྲུབ་བམ་འབྲས་བུ་ཐ་མ་དང་། རི་ལུ་དང་མི་སྨན་དང་རལ་གྲི་དང་ས་འོག་དང་མཁའ་སྤྱོད་དེ་
ནམ་མཁར་འཕུར་བ་དང་མི་སྣང་བ་དང་ནད་འཇོམས་ཏེ་བཅུད་ལེན་དང་རྐང་མགྱོགས་དང་བརྒྱད་ནི་གྲུབ་
པ་བརྒྱད་ཀྱི་དངོས་གྲུབ་སྟེ་དངོས་གྲུབ་བམ་འབྲས་བུ་འབྲིང་ཡིན་ལ། དེ་གཉིས་ལ་ཐུན་མོང་གི་དངོས་གྲུབ་



{228}
ཅིས་ཀྱང་བྱ་སྟེ། འདུས་པའི་རྒྱུད་ཕྱི་མ་ལས། མི་སྣང་ལ་སོགས་དངོས་གྲུབ་ནི། །ཐ་མལ་བ་ཞེས་བཤད་
པ་ཡིན། །ཞེས་སོ། །ལྷ་མོ་བཞིས་ཞུས་ལས། ཤི་བ་མེད་པ་ཞེས་དངོས་གྲུབ་གཅིག་ཏུ་གསུངས་པས།
དོན་ལ་སྔར་བཤད་པའི་བཅུད་ལེན་གྱི་དངོས་གྲུབ་ལ་གཉིས་སུ་ཕྱེ་བར་སྣང་ངོ༌་། །ཐུན་མོང་གི་དངོས་གྲུབ་
ནི༑ ༑བསྐྱེད་རིམ་ཤིན་ཏུ་བརྟན་པས་དེ་དག་ཇི་ལྟ་བ་བཞིན་འགྲུབ་ནུས་པ་ལ་དགོངས་པས་ཇི་བཞིན་བསྒྲུབ་
མ་ནུས་ཀྱང་། ལས་དང་པོ་པའི་སྔགས་པས་དཀྱིལ་འཁོར་གྱི་འཁོར་ལོ་གཅིག་ལ་བཟླས་བསྒོམ་ཚད་ལྡན་
སོང་ན། དེ་ནས་ལྷའི་རྣལ་འབྱོར་དེ་ཉིད་ལ་ལས་ཚོགས་ཀྱི་དམིགས་པའི་སྒྱུར་ལུགས་རེ་བྱས་པས་ལེགས་
པར་བསྒྲུབས་ན་ཆ་མཐུན་འགྲུབ་པ་མང་དུ་ཡོད་ཅིང་། དེ་དག་ཀྱང་སྐབས་ཀྱི་དགོས་པ་ཡོད་ན་དེ་དང་བསྟུན་
ནས་བསྒྲུབ་པར་བྱ་བ་མ་གཏོགས། བསྐྱེད་རིམ་བསྒོམ་པའི་རྣལ་འབྱོར་པ་རྣམས་ཀྱིས་ཅི་ཀྱང་སྒྲུབ་པར་
བྱེད་དགོས་པ་ཞིག་མིན་ནོ། །དངོས་གྲུབ་བམ་འབྲས་བུ་མཆོག་ནི། འདུས་པའི་རྒྱུད་ཕྱི་མ་ལས། སངས་
རྒྱས་ཉིད་གྲུབ་སངས་རྒྱས་ཀྱིས། །དངོས་གྲུབ་མཆོག་ཅེས་གསུངས་པ་ཡིན། །ཞེས་པ་ལྟར་རྣལ་འབྱོར་
བླ་མེད་ཀྱི་ལམ་ཐམས་ཅད་གདུལ་བྱས་འབྲས་བུ་མཆོག་འགྲུབ་པའི་རིམ་པ་དང་བསྟུན་ན། རབ་ཚེ་འདི་
ལ་འཚང་རྒྱ་བ། འབྲིང་བར་དོ། ཐ་མ་སྐྱེ་བ་བརྒྱུད་ནས་འཚང་རྒྱ་བའི་ཚུལ་གསུམ་ཡོད་དོ། །དེ་ལས་
དང་པོ་ནི། ལམ་ཐུན་མོང་བས་རང་རྒྱུད་ལེགས་པར་སྦྱངས་པ་དང་སྣོད་རུང་དབང་ཐོབ་པ་ནས་བཟུང་
སྟེ་ལམ་བསྐྱེད་རྫོགས་གཉིས་སྤྱོད་པ་ཁྱད་པར་ཅན་དང་བཅས་པ་ལ་སློབ་ནུས་པ་ཡིན་ཞིང་། དེ་ཡང་སྒྱུ་
ལུས་ཐོབ་ན་ཚེ་དེ་ལ་འཚང་རྒྱ་པར་ངེས་པ་ཡིན་ཏེ། རིམ་ལྔ་ལས། བདག་ལ་བྱིན་གྱིས་བརླབ་པའི་རིམ།
གང་གིས་རྙེད་པར་མ་གྱུར་པ། །མདོ་སྡེ་རྒྱུད་དང་རྟོག་པ་ལ། །དེ་ཡི་ངལ་བ་དོན་མེད་འགྱུར། །བདག་
ལ་བྱིན་རླབས་རིམ་ཐོབ་པའི། །གཙོ་བོ་སངས་རྒྱས་ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི།
ཐེ་ཚོམ་མེད་པར་ཐོབ་པར་འགྱུར། །ཞེས་སོ། །གཉིས་པ་ནི། བསྐྱེད་རིམ་གྱི་ལམ་ནས་རྫོགས་རིམ་
སེམས་དབེན་གྱི་བར་མཐར་ཕྱིན་ཀྱང་སྤྱོད་པ་བྱེད་རྒྱུ་མ་བྱུང་བས་ཚེ་འདིར་འཚང་རྒྱ་མི་ནུས་མོད། །འཆི་
བའི་དུས་སུ་འཆི་བ་འོད་གསལ་དོན་དམ་བདེན་པ་མངོན་དུ་བྱ་ལ་ཤི་བའི་མཐར་སྒྱུ་མའི་སྐུར་ལྡང་བར་བྱའོ་
སྙམ་པའི་འཕེན་པ་བཏང་ནས་འཆི་བའི་ཐིམ་རིམ་རྣམས་འབྱུང་བ་ན་ལམ་དུས་ཀྱི་འོད་གསལ་དུ་འཇུག་



{229 }
པའི་རིམ་གྱིས་འཆི་བ་འོད་གསལ་དངོས་གནས་པ་འཆར་བར་འགྱུར་ལ་དེའི་མཐུས་གཞན་ལ་བར་དོ་གྲུབ་
པའི་དོད་དུ་བར་དོ་རང་ག་བར་མ་ལངས་པར་སྒྱུ་ལུས་སུ་དངོས་གནས་ལ་ལངས་ཏེ། རྟེན་འདི་ལ་ལམ་
ལྷག་མ་རྣམས་མངོན་དུ་བྱས་ནས་འཚང་རྒྱའོ། །དེ་ཡང་ཚེ་འདིར་འཚང་རྒྱ་བ་ལ་སྒྱུ་ལུས་འོག་མ་ཐོབ་
པ་ངེས་པར་དགོས་ལ། བར་དོར་འཚང་རྒྱ་བ་ལ་རིམ་པ་གསུམ་པའི་སྒྱུ་ལུས་མ་ཐོབ་པ་ཞིག་དགོས་པས་
གང་ཟག་དེ་གཉིས་ཀྱིས་དང་པོ་ནི་སྤྱོད་པ་བྱེད་རྒྱུ་བྱུང་བས་སྒྱུ་ལུས་འོག་མ་གྲུབ་ཡོད་པ་དང༌། གཉིས་པ་
ནི་ཞིང་ལས་དང་ཚོང་དང་བསྙེན་བཀུར་ལ་སོགས་པས་གཡེངས་པ་དང་ཡོ་བྱད་མ་འབྱོར་བའི་དབང་ལས།
རྒྱུད་ལས་གསུངས་པ་ལྟར་གྱི་ཆོ་ག་རྫོགས་པར་བྱ་མ་ནུས་པས་སྤྱོད་པ་བྱེད་རྒྱུ་མ་བྱུང་བས་སྒྱུ་ལུས་མ་འགྲུབ་
པ་ཡིན་ཞིང་། དེས་སེམས་དབེན་གྱི་ཡེ་ཤེས་ཀྱིས་དེ་ཁོ་ན་ཉིད་མངོན་སུམ་དུ་མ་རྟོགས་པར་མ་ཟད་འཆི་
བའི་དུས་སུ་འོད་གསལ་མངོན་དུ་བྱས་པ་ཡང་མངོན་སུམ་དུ་རྟོགས་པའི་མངོན་དུ་བྱས་པ་མིན་ནོ། །དེས་
ན་ཚེ་འདི་དང་བར་དོར་འཚང་རྒྱ་བའི་གང་ཟག་གཉིས་པོ་སྤྱོད་པ་བྱེད་རྒྱུ་བྱུང་མ་བྱུང་ཙམ་མ་གཏོགས་ལམ་
གྱི་ཁྱད་པར་གཞན་མེད་ཅིང་། འདིའི་སྤྱོད་པ་ཡང་རྫོགས་རིམ་པའི་སྤྱོད་པ་དང་དེའི་ནང་ནས་སེམས་དབེན་
པའི་སྤྱོད་པ་ཡིན་ཏེ། དེ་ཡང་སྤྱིར་བསྒོམས་སྟོབས་ཀྱིས་རགས་པ་དང་གཉུག་མའི་ལུས་གཉིས་སོ་སོར་
འཕྲལ་བ་ལ་སྤྱོད་པ་མི་དགོས་ཏེ་འཕོ་བ་དང་གྲོང་འཇུག་གི་རྣལ་འབྱོར་གྱིས་ཀྱང་བྱེད་པར་ནུས་མོད། །སྐབས་
འདིར་སྙིང་གི་དྷུ་ཏིའི་དབུས་ཀྱི་མི་ཤིགས་པ་ལ་འཆི་རིམ་ཇི་ལྟ་བ་བཞིན་རླུང་སེམས་བསྡུས་ནས་ཐིམ་པའི་
རིམ་པ་ལས་སྟོང་པ་བཞི་བསྐྱེད་པའི་ཏིང་ངེ་འཛིན་ལ་གོམས་པར་བྱས་པས་ལུས་གཉིས་སོ་སོར་འབྱེད་པ་
དང་༑ ༑ཕྱེ་བའི་གཉུག་མའི་ལུས་དེ་ཡང་མཚན་ཀུན་གྱིས་བརྒྱན་པའི་སྒྱུ་ལུས་རྡོ་རྗེ་འཆང་གི་སྐུར་སྐྱེ་བ་
ནི་ཤིན་ཏུ་བསྒྲུབ་དཀའ་བས་དེའི་དོན་དུ་སྤྱོད་པ་བྱེད་རྒྱུ་བྱུང་མ་བྱུང་ཡིན་ནོ། །སྤྱོད་པ་བྱེད་རྒྱུ་མ་བྱུང་བ་
དེས་འཆི་བ་འོད་གསལ་མངོན་དུ་བྱས་པ་དེའི་ཚེ་ལས་ཉོན་གྱི་དབང་གིས་རྩ་མདུད་རྫོགས་པར་གྲོལ་བ་དེ་
སྤྱོད་པའི་དོད་ཐུབ་ཏུ་སོང་ནས་ཚེ་འདིའི་སྟོང་པ་བཞི་དང་འཆི་བའི་སྟོང་པ་བཞི་གཅིག་ཏུ་བྱས་པའི་འོད་གསལ་
ལས་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་འཆི་བའི་འོད་གསལ་གྱི་རླུང་སེམས་དེ་ཉིད་སྒྱུ་མའི་སྐུར་
སྐྱེ་བ་ཡིན་ཏེ། གཞན་ལ་བར་དོར་འགྲོ་རྒྱུའི་རླུང་སེམས་དེ་འདི་ལ་སྒྱུ་ལུས་རྡོ་རྗེ་འཆང་གི་སྐུར་འབྱུང་བའོ།



{20}
དེ་འདྲ་བ་ལ་ནི་བར་དོའི་ཚེ་ཚད་ཞག་ཞེ་དགུ་ལས་མི་ཐུབ་པ་ཡང་རྩི་དོན་མེད་ཅིང་སངས་རྒྱས་རྣམས་ཀྱི་
སྤྱན་སྔར་བགྲོད་ནས་གདམས་ངག་ཉན་ནུས་པ་དང་། ཤའི་མིག་གི་ཡུལ་དུ་མཐོང་བའི་རགས་པའི་སྤྲུལ་
སྐུ་ཡང་འཛིན་ནུས་པས་ན། རགས་པའི་སྤྲུལ་སྐུ་གང་ཡང་རུང་བ་བཟུང་ནས་རྟེན་དེ་ལ་རིམ་པ་བཞི་པའི་
དོན་གྱི་འོད་གསལ་མངོན་དུ་བྱས་ནས་དག་པའི་སྒྱུ་ལུས་སུ་བཞེངས་ནས་འབྲས་བུ་མངོན་དུ་བྱེད་པ་ཡིན་
ཏེ༑ ༑ཞལ་ལུང་ལས། བདག་སེམས་དབྱིངས་སུ་ཞུགས་པའི་ཚེ། །གསལ་ཞིང་རབ་དགའ་མཁའ་འདྲ་
རྟོགས༑ ༑དེ་ནས་རྫུ་འཕྲུལ་ཤུགས་དང་ལྡན། །ལོ་ལྔ་ལོན་པའི་བྱིས་པའི་གཟུགས། །འགྲུབ་ཚེ་དཔེ་མེད་
བདེ་རྫོགས་རྟོགས། །དེ་ནས་སྐྱེ་གནས་གཞན་དུ་ནི། །འཕེན་པར་བྱེད་ཚེ་སྤྲུལ་པའི་གཟུགས། །ཡང་
དག་ཏུ་ནི་རྟོགས་པར་འགྱུར། །ཞེས་སོ། །འདིའི་ཚིག་རྐང་དྲུག་པ་དང་བདུན་པའི་དོན་ནི། བར་དོ་གྲུབ་
པའི་དོད་ཀྱི་སྒྱུ་ལུས་པ་དེ་སྐྱེ་གནས་གཞན་རགས་པའི་ལུས་གང་རུང་ལ་གནས་ནས་ལམ་ལྷག་མ་རྣམས་བགྲོད་
པར་གསུངས་ཀྱི། སྐྱེ་སྲིད་གཞན་དུ་ཉིང་མཚམས་སྦྱར་བའི་རགས་པའི་སྤྲུལ་སྐུར་གསུངས་པ་མིན་པའི་
རྒྱུ་མཚན་ཤེས་དགོས་ཏེ། དེ་ཡང་ཚེ་འདིར་འཚང་རྒྱ་བའི་གང་ཟག་གིས་སྤྱོད་པ་བྱས་ཏེ་རིམ་པ་གསུམ་
པའི་སྒྱུ་མའི་སྐུ་གྲུབ་པ་ན་ཕྲ་བའི་ལུས་ཁོ་ནར་མི་གནས་པར་རགས་པའི་ལུས་སྔ་མ་ལ་བརྟེན་དགོས་པ་དང་།
དག་པའི་སྒྱུ་ལུས་པ་ཡང་རགས་པའི་ལུས་རྟེན་གང་རུང་ལ་གནས་ནས་དགེ་སྦྱོར་བསྐྱངས་པ་བཞིན། བར་
དོར་འཚང་རྒྱ་བའི་སྒྱུ་ལུས་པ་དེས་ཀྱང་རགས་པའི་སྤྲུལ་སྐུ་འཛིན་དགོས་པ་ལགས་སོ། །གསུམ་པ་ནི།
རྫོགས་རིམ་དབེན་པ་དང་པོ་གཉིས་སམ། བསྐྱེད་རིམ་ཙམ་མམ། མ་མཐའ་དབང་རྣམ་པར་དག་པ་ཐོབ་
ཅིང་དམ་སྡོམ་ཚུལ་བཞིན་བསྲུང་བ་གཞིར་བྱས་པའི་གང་ཟག་རྣམས་ཡིན་ལ། དེ་དག་ཀྱང་ལམ་བསྒོམས་
པ་དང་བསྲེ་འཕོའི་མན་ངག་དང་ལྡན་མི་ལྡན་གྱི་དབང་གིས་རྟེན་མཐོ་དམན་གྱི་སྐྱེ་བ་བརྒྱུད་ཚུལ་མི་འདྲ་
ཞིང་༑ ༑དེ་ལ་བརྟེན་ནས་འཚང་རྒྱ་བ་ལ་ཡང་མྱུར་བུལ་གྱི་ཁྱད་པར་ཆེན་པོ་འབྱུང་བ་ཡོད་ཀྱང་གཙོ་བོ་
ནི༑ ༑ཞལ་ལུང་ལས། གལ་ཏེ་སྐུ་གསུམ་མ་གྲུབ་ན། །རིག་པ་འཛིན་པའི་གཙོར་གྱུར་ཏེ། །རིམ་གྱིས་
ཕྱག་རྒྱ་ཆེན་པོ་འགྲུབ། །དེ་ལྟར་རྣམ་པ་གསུམ་གྱིས་ནི། །དངོས་གྲུབ་དེ་ནི་འགྲུབ་པར་བཤད། །ཅེས་པ་
ལྟར་སེམས་དབེན་གྱི་རྟོགས་པ་མ་ཐོབ་ཚུན་ཆད་པ་རྣམས་ཀྱིས། འཆི་བའི་དུས་སུ་བླ་མའི་མན་ངག་གི་



{4}
གནད་གང་ལ་ཐོས་བསམ་གོམས་པ་ཤས་ཆེར་བསྐྱངས་པ་དེའི་བྱེད་པའི་རྐྱེན་གྱིས་འཆི་བ་འོད་གསལ་ངོས་
ཟིན་ནས་དེ་དང་བསྲེ་ནུས་པ་དང་། བར་དོའི་དུས་སུ་མན་ངག་གིས་རྒྱས་བཏབ་ནས་བར་དོར་ངོ་ཤེས་པས་
དེའི་གདམས་ངག་སྐྱོང་བ་དང༌། སྐྱེ་བ་ལེན་པའི་དུས་སུ་ཕོ་མོ་སྦྱོར་བར་བྱེད་པ་ལ་ཆགས་སྡང་སྐྱེ་བ་བཀག་
ནས་རྡོ་རྗེ་འཆང་ཡབ་ཡུམ་དུ་གསལ་བར་མོས་པས་སྤྱི་གཙུག་ནས་ཞུགས་ཏེ་སྐྱེ་བ་བླངས་པའི་རྟེན་ལ་ལམ་
ལྷག་མ་རྣམས་ཉམས་སུ་ལེན་པར་བྱེད་པའོ། །དེས་ན་ཐོག་མ་ཉིད་ནས་སྔགས་བླ་མེད་ཀྱི་ལམ་དུ་ཞུགས་
ནས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའམ། བར་དོར་འཚང་རྒྱ་པའི་གང་ཟག་ཡིན་ན། འཛམ་
བུ་གླིང་གི་མིའི་རྟེན་ཅན་ཞིག་ངེས་པར་དགོས་ཏེ། འགྲེལ་ཆེན་དྲི་མེད་འོད་ལས། སྐྱེ་བ་འདི་ལ་སངས་
རྒྱས་ཉིད་ཀྱི་འབྲས་བུ་རབ་ཏུ་སྟེར། །ཞེས་པ་ནི་སྐྱེ་བ་འདི་མིའི་སྐྱེ་བ་ལ་སངས་རྒྱས་ཉིད་ཀྱི་འབྲས་བུ་རབ་
ཏུ་སྟེར་བ་རྒྱུད་ཀྱི་རྒྱལ་པོའོ། །ལྷ་ལ་སོགས་པ་འགྲོ་བ་ལྔའི་སྐྱེ་བ་ལ་ནི་མ་ཡིན་ནོ། །ཞེས་གསུངས་སོ། །འོ་
ན་འཚང་རྒྱ་ངེས་ཀྱི་བར་དོ་བ་དེ་མིའི་རྟེན་ཅན་ཡིན་ནམ་ཞེ་ན། སྤྱིར་བར་དོ་བ་འགྲོ་བ་རིགས་དྲུག་གང་
དུ་ཡང་མི་གཏོགས་ཀྱང་། འདིའི་བར་དོ་བ་ནི་མིའི་རྟེན་ཅན་དུ་འདོད་དགོས་ཏེ། རིམ་ལྔ་གསལ་སྒྲོན་
ལས༑ ༑མིའི་རྟེན་གྱིས་སྒྱུ་མའི་སྐུ་ཐོབ་པའི་སྒྱུ་ལུས་ཀྱི་གང་ཟག་དེའི་རྟེན་ལ་འཚང་རྒྱ་བ་ནི་མིའི་རྟེན་ལ་
འཚང་རྒྱ་བ་ཉིད་ཡིན་པར་རྟོགས་པར་སླ་ལ། མིའི་རྟེན་ཅན་གྱི་རྣལ་འབྱོར་པས་སྐུ་ཚེ་བཏང་བ་ན་བར་
དོ་འོང་བའི་དོད་ལ་སྒྱུ་མའི་སྐུ་སྒྲུབ་ནས་རྟེན་དེ་ལ་འཚང་རྒྱ་བའི་རྟེན་ནི། འགྲོ་བ་དྲུག་ཏུ་མ་གཏོགས་ཀྱང་
འགལ་བ་མེད་དེ། དཔེར་ན་བར་དོ་འགྲོ་བ་དྲུག་ཏུ་མ་གཏོགས་པར་བཤད་ཀྱང་། ཕྱིར་མི་འོང་བར་བར་
དོར་འདའ་བས་རྟེན་དེ་ལ་དགྲ་བཅོམ་འཐོབ་པ་བཞིན་ནོ། །ཞེས་གསུངས་དགོངས་དོན་ནི། མིའི་རྟེན་
ལ་འཚང་རྒྱ་བར་རྟོགས་སླ་ཞེས་པའི་ནུས་པས་བར་དོའི་དོད་ཀྱི་སྒྱུ་ལུས་པ་དེ་མིའི་རྟེན་ཅན་ཡིན་མིན་གྱི་དོགས་
གཅོད་མཛད་བཞེད་ཡིན་ལ། སྒྱུ་ལུས་པ་དེ་བར་དོའི་དོད་ཡིན་ཡང་མིའི་རྟེན་དུ་འགལ་བ་མེད་དེ་ཞེས་པ་
ཡིནཏེ། ཀྱང་སྒྲའི་ནུས་པས་མིའི་འགྲོ་བར་སྡུད་དགོས་པས་སོ། །འོན་ཀྱང་མཁས་པ་འགས་འགྲོ་བ་རིགས་
དྲུག་གང་ཡང་མིན་ཞེས་དགོངས་པ་ལེན་པའང་ཡོད་པས་གཅིག་ཏུ་ཁ་ཚོན་མི་གཅོད་དོ། །སྔགས་ཀྱི་ལུགས་
ཀྱི་སངས་རྒྱས་གསར་དུ་འགྲུབ་པའི་རྟེན་ལ་གཟུགས་ཁམས་ཀྱི་ལྷ་དང་། འདོད་པའི་མིའི་རྟེན་ཅན་གཉིས་



{22}
དང་འདོད་པའི་རྟེན་ལ་སྔོན་སངས་རྒྱས་ཟིན་པ་འཚང་རྒྱ་བའི་ཚུལ་སྟོན་པ་གཅིག་སྟེ་གསུམ་ཡོད་པས། དང་
པོ་ནི་ལམ་གཞན་གྱི་མཐར་སྔགས་ཀྱི་ལམ་གྱི་སྣོན་པ་བཏབ་ནས་འོག་མིན་དུ་འཚང་རྒྱ་བ་ལྟ་བུ་དང་། གཉིས་
པ་ནི་ཐོག་མ་ཉིད་ནས་བླ་མེད་ཀྱི་ལམ་དུ་ཞུགས་ནས་ཚེ་ཐུང་གཅིག་ལ་འཚང་བའི་ཚུལ་སྟོན་པ་ཡིན་ནོ། ༈
གཉིས་པ་ནི། སློབ་པའི་ཟུང་འཇུག་པ་དེས་སྔར་བཤད་པ་བཞིན་སྤྱོད་པ་ལ་བསླབ་པ་ན་མཆོག་འགྲུབ་པའི་
མཚན་མ་བརྒྱད་སོགས་འབྱུང་བ་ཡིན་ཏེ། སྤྱོད་བསྡུས་ཆག་འགྱུར་ལས། གཟུགས་ཕྲ་བ་དང་རེག་པ་
ཡང་༑ ༑ཁྱབ་པ་ཡང་དག་ཐོབ་པ་ཉིད། །རབ་ཏུ་གསལ་བ་ཉིད་བརྟན་པ། །དབང་ཕྱུག་ཉིད་དང་འདོད་
དགུར་འགྱུར། །ཞེས་པ་ལྟར། དབང་ཕྱུག་གིས་བཅུད་ཀྱི་འཇིག་རྟེན་སྐྱེ་འཇིག་བྱེད་པ་ཕྲ་བ་དང༌། སྣོད་
ཀྱི་འཇིག་རྟེན་སྐྱེ་འཇིག་བྱེད་པ་ཡང་བ། དེ་གཉིས་ཀ་སྐྱེ་འཇིག་བྱེད་པ་བདག་པོར་གྱུར་པ་བཞིན། རྣལ་
འབྱོར་པས་དེ་རྣམས་སྤྲུལ་པ་དང་སྡུད་པར་ནུས་པས་ཕྲ་བ་དང་། ཡང་བའི་ཡོན་ཏན་དང༌། དེ་གཉིས་
ཀྱི་བདག་པོར་གྱུར་པས་ཡང་དག་པར་གནས་པ་དང་། ཡིད་ཀྱིས་གང་བསམས་པར་ཕྱིན་པས་གར་ཡང་
ཁྱབ་པ་དང༌། འོད་དང་གཟི་བརྗིད་ཀྱིས་གཞན་རྣམས་ཟིལ་གྱིས་གནོན་པའི་རབ་ཏུ་གསལ་བ་དང་། གང་
ཐོབ་པར་འདོད་པའི་དོན་དེ་ལྟར་ཐོབ་ནུས་པས་བརྟན་པ་དང་། ཚར་གཅོད་རྗེས་འཛིན་གྱི་དབང་ཡོད་པས་
དབང་ཕྱུག་དང་། ཡོན་ཏན་ལ་འདོད་དགུར་དབང་བསྒྱུར་བས་འདོད་དགུར་ལྡན་པ་སྟེ་དབང་ཕྱུག་གི་ཡོན་
ཏན་བརྒྱད་ཐོབ་པ་དང་། གཞན་ཡང་སཾ་བྷུ་ཊ་ལས། དེ་ནས་གང་དུ་རིག་མའི་སྐྱེས་བུ་གྲུབ་པ་དང་དེར་
འདི་ལྟ་བུའི་ཕུན་སུམ་ཚོགས་པ་འབྱུང་སྟེ། ས་འདི་དགའ་ཞིང་མགུ་ལ་རངས་པས་རྣམ་པ་དྲུག་ཏུ་གཡོས་
ནས༑ ༑བདུད་ཀྱི་གནས་སུ་ཆ་ལང་ལྟ་བུའི་སྒྲ་གྲག་པ་དང་། ཕྱོགས་བཅུར་བསྐལ་པའི་མེ་ལྟ་བུ་སྐར་མདའ་
ལྟུང་བ་དང་། རྒྱ་མཚོ་ཆེན་པོ་འཁྲུགས་པའི་སྒྲ་དང་། ཐམས་ཅད་དུ་གནམ་རྡོ་ལྟུང་བ་དང༌། དེ་ཉིད་དུ་
བསྐལ་པའི་མེའི་གཟུགས་ལྟ་བུའི་ཡེ་ཤེས་ཀྱི་སྣང་བ་འབར་བ་དང་། ཕྱག་རྒྱའི་སྐྱེ་གནས་ཀྱི་སྙིང་པོར་ཁམས་
གསུམ་ཐམས་ཅད་སྣང་བ་དང་། ཚངས་པ་དང་ཁྱབ་འཇུག་དང་ཆུ་བདག་དང་བརྒྱ་བྱིན་དང་དྲག་པོ་དང་
མེ་དང་སྟོབས་བཟང་པོ་དང་ཉི་མ་དང་ཟླ་བ་དང་། གནོད་སྦྱིན་དང་གྲུབ་པ་དང་དྲི་ཟ་དང་མིའམ་ཅི་དང་
ལྟོ་འཕྱེ་དང་ལྷའི་མཆོག་དང་རིག་པ་འཛིན་པ་དང་ཆུས་བྱུང་ལ་སོགས་པ་གང་ཞིག །གཞན་ཡང་སུམ་



{23}
ཅུ་རྩ་གསུམ་དུ་གནས་པའི་ལྷ་རྣམས་དེར་འོངས་ནས་ཡང་དག་པར་དགའ་བས་མེ་ཏོག་གིས་མཆོད་པར་
བྱེད་དོ། །པི་ཝང་དང་། གླིང་བུ་དང་། ཀུ་མུནྡྷ་དང་། ཏམྦུ་ར་དང་། དུང་དང་ཟངས་དུང་གི་སྒྲ་དང་།
ནན་ཏི་དང་། པ་ཊ་ཧ་དང་། རྫ་རྔས་ནམ་མཁར་གནས་ཏེ་དེས་རྟག་ཏུ་མཆོད་པར་བྱེད་དོ། །ལྷའི་བུ་མོ་
དང་རིག་པ་འཛིན་པའི་རྒྱལ་བའི་བུ་མོ་ཐམས་ཅད་ཀྱིས་གང་བྱེད་པ་དང་སིལ་སྙན་དུ་མ་བྱེད་པ་དང་། མིའམ་
ཅི་དང་གནོད་སྦྱིན་གྱིས་གླུ་ལེན་པར་བྱེད་ཅིང་གར་བྱེད་པ་དང་། དེ་ལ་དགའ་བ་དང་བཅས་པས་རྒྱལ་པོ་
རྒྱལ་བ་ཞེས་རྟག་ཏུ་རོལ་པར་བྱེད་པ་དང་། གང་ཞིག་གྲུབ་པ་ནམ་མཁར་གནས་པའི་ལྷ་རྣམས་ཀྱིས་ནི་
ལེགས་སོའི་རྣམ་པ་རབ་ཏུ་གསོལ་བར་མཛད་དོ། །གང་ཞིག་དགའ་ལྡན་དུ་གནས་པའི་ལྷ་རབ་མཆོག་དང་།
གང་ཞིག་ལྷའི་བུ་མོ་དང་རིག་པ་འཛིན་པ་དང་འོག་མིན་གྱི་བར་དུ་འོངས་ནས་ཕྱག་འཚལ་ཞིང་མེ་ཏོག་སྣ་
ཚོགས་ཀྱི་རྣམ་པའི་དྲི་སྣ་ཚོགས་ཀྱི་དྲིའི་ཆ་དང་། བདུག་པ་སྣ་ཚོགས་ཀྱི་ཁྱད་པར་གྱིས་གུས་པའི་ཚུལ་
གྱིས་མཆོད་པར་བྱེད་དོ། །གཞན་ཡང་ཁྱོད་ལ་རྒྱས་པར་བཤད་པའི་ཚུལ་གྱི་ཅི་ཞིག་དགོས་ཏེ། བསྒྲུབ་
པར་བྱ་བའི་བསོད་ནམས་ཀྱིས་ཁམས་གསུམ་དུ་སྐྱེས་པའི་མཆོད་པ་དེ་རྣམས་ཀྱིས་མཆོད་པར་བྱེད་དོ། །ཞེས་
དང་༑ ༑འདུས་པའི་རྩ་རྒྱུད་སོགས་ལས་གསུངས་པའི་ལྷས་རྣམས་ཀྱང་འབྱུང་བར་འགྱུར་རོ། །དེ་ལྟར་
མཚན་མ་ཤིན་ཏུ་གསལ་ཞིང་བརྟན་པར་མཐོང་བའི་ཚེ། རྡོ་རྗེ་གུར་ལས། རྡོ་རྗེ་ཉི་མ་ནུབ་ནས་ནི། །སྦྱོར་
བ་འདི་ནི་རབ་བརྩམས་ན། །སྐྱ་རེངས་འཆར་བའི་དུས་སུ་ནི། །འགྲུབ་འགྱུར་འདི་ལ་ཐེ་ཚོམ་མེད། །ཅེས་
གསུངས་པ་ལྟར། ལམ་གྱི་བགྲོད་པ་ཡོངས་སུ་རྫོགས་པའི་སློབ་པའི་ཟུང་འཇུག་པ་དེས། རྡོ་རྗེ་ཉི་མ་སྟེ་
ཡོངས་གྲགས་ཀྱི་ཉི་མ་ནུབ་ནས་དམར་ཐག་ཆད་པའི་མཚམས་སུ་མཆོད་པའི་ཡོ་བྱད་ཅི་རྙེད་པས་བླ་མ་ལ་
ཚོགས་ཀྱི་འཁོར་ལོ་རྒྱ་ཆེར་ཕུལ་ཏེ་མཉེས་པར་བྱས། མཚན་ཕྱེད་ན་བླ་མའི་དྲིན་གྱིས་ཕྱག་རྒྱ་ལ་བརྟེན་
ནས་དབང་བསྐུར་བ་ཐོབ་ཅིང་ཐོ་རངས་སློབ་མཐའི་འོད་གསལ་གྱི་རིམ་པའི་ལུང་ཕོག་པས་དོན་དེ་ལ་མཉམ་
པར་བཞག་ཏེ་ཕྱི་ནང་གི་མངོན་པར་བྱང་ཆུབ་པ་གཉིས་ཀྱི་སྦྱོར་བ་བརྩམས་པ་ལ་བརྟེན་ནས་སྐྱ་རེངས་འཆར་
བའི་དུས་སུ་སློབ་པ་མཐའི་དོན་གྱི་འོད་གསལ་མངོན་དུ་བྱས། འོད་གསལ་དེའི་སྐད་ཅིག་དང་པོས་གཉིས་
སྣང་འཁྲུལ་པ་ཤེས་སྒྲིབ་བག་ཆགས་དང་བཅས་པ་མཐའ་དག་གི་དངོས་གཉེན་བྱས་ཏེ་ཅིག་ཆར་དུ་སྤངས་



{4}
ནས་དེའི་སྐད་ཅིག་གཉིས་པ་ཤེས་སྒྲིབ་ཐ་མལ་གྱི་སྣང་བ་གཏན་ཟད་དུ་སྤངས་པའི་ཡེ་ཤེས་ཆོས་སྐུ་མཐར་
ཐུག་མངོན་དུ་གྱུར་པ་དང་དུས་མཉམ་དུ་སློབ་པའི་ཟུང་འཇུག་གི་རིགས་འདྲ་ཕྱི་མ་མི་སློབ་པའི་ཟུང་འཇུག་
གི་སྐུར་གྱུར་ཏེ་མཚན་དཔེས་སྤྲས་པའི་གཟུགས་སྐུ་ཡེ་ཤེས་ཀྱི་སྐུ་དང་དེ་དང་ངོ་བོར་དབྱེར་མེད་པའི་ཇི་
ལྟ་བ་དང་ཇི་སྙེད་པའི་ཡེ་ཤེས་རྣམས་ལ་མངའ་དབང་འབྱོར་པའི་ཚུལ་གྱིས་འཚང་རྒྱ་བས་ནམ་མཁའ་ཇི་
སྲིད་བར་དུ་སྐུ་དེ་གཉིས་ལས་ནམ་ཡང་གཡོ་བ་མེད་པར་བཞུགས་པ་ལགས་སོ། །དེ་འདྲ་བའི་དག་པ་གཉིས་
ལྡན་གྱི་ཡུལ་གྱི་འོད་གསལ་ནི་འདུས་མ་བྱས་པའི་ཆོས་ཀྱི་སྐུ་དང་། ཡུལ་ཅན་གྱི་འོད་གསལ་ནི་ཡེ་ཤེས་
ཆོས་ཀྱི་སྐུ་དང་བདེ་བ་ཆེན་པོའི་སྐུ་ཞེས་ཀྱང་བྱའོ། །དེའི་རྟེན་གཟུགས་ཀྱི་སྐུ་རླུང་སེམས་ཙམ་ལས་གྲུབ་
པ་ནི་ལོངས་སྤྱོད་རྫོགས་པའི་སྐུ་སྟེ། དེ་ཡང་མཚན་དཔེའི་ལོངས་སྤྱོད་ཡོངས་སུ་རྫོགས་པ་དང་ལྷན་ཅིག་
སྤྱོད་པ་ལ་སོགས་པའི་རིག་མའི་འཁོར་དུ་མ་དང་མཉམ་པར་སྦྱོར་བ་དང་བདེ་བ་ཆེན་པོ་ཉམས་སུ་བསྟར་
བས་ཀུན་ཏུ་རྒྱས་པར་མཛད་པ་དང་། སྤྲོས་པའི་དྲི་མས་ཅུང་ཟད་ཀྱང་བསླད་པ་མེད་པའི་འོད་གསལ་གྱི་
རང་བཞིན་ལས་གཡོ་བ་མེད་པ་དང་འགོག་པ་མེད་པའི་སྤྲུལ་པའི་ཟློས་གར་ཅིར་ཡང་སྟོན་པ་དང་། ཐུགས་
རྗེའི་རྒྱུན་ནམ་ཡང་ཆད་པ་མེད་པ་དང་དམིགས་པ་མེད་པའི་སྙིང་རྗེས་ཡོངས་སུ་གང་བ་དང་བཅས་ཁ་སྦྱོར་
ཡན་ལག་བདུན་ལྡན་དུ་བཞུགས་པ་ཡིན་ལ། སྐུ་དེ་གཉིས་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པས་གཟུགས་
ཀྱི་སྐུ་དེ་ལ་གཉིས་སུ་མེད་པའི་ཡེ་ཤེས་ཀྱི་སྐུ་ཞེས་གསུངས་ཤིང་། དེ་འདྲ་བའི་ཟུང་འཇུག་གི་སྐུ་དེས་མཆོག་
གི་སྤྲུལ་པའི་སྐུ་ལ་སོགས་པའི་སྤྲུལ་པ་དུ་མ་ཞིག་མཛད་དོ། །དེས་ན་སྐུ་གསུམ་གྱི་རྣམ་གཞག་ལ་འཕགས་
པ་ཡབ་སྲས་ཀྱི་བཞེད་པ་ནི་དེ་ལྟར་ཡིན་པས་མཚན་དཔེས་སྤྲས་པའི་ལོངས་སྐུ་ནི། བུམ་དབང་གིས་སྤྲུལ་
སྐུ་འགྲུབ་པར་གསུངས་པའི་སྤྲུལ་སྐུ་ཡིན་ཡང་། སྐུ་གསུམ་དུ་ཕྱེ་བའི་སྤྲུལ་སྐུར་མི་འདོད་དེ། གཉིས་སུ་
མེད་པའི་ཡེ་ཤེས་ཀྱི་སྐུའི་གཟུགས་སྐུ་བུམ་དབང་དང་ཆོས་སྐུ་ཤེར་དབང་དང་དེ་གཉིས་ངོ་བོ་དབྱེར་མེད་
པ་ཚིག་དབང་དང་གསུང་ལོངས་སྐུ་གསང་དབང་གིས་འགྲུབ་ཅིང་ནུས་པ་འཇོག་པར་གསུངས་པས་སོ། སྔགས་
ཀྱི་གཞུང་གཞན་ནས་ཡེ་ཤེས་ཀྱི་རྟེན་གྱི་གཟུགས་སྐུ་སྤྲུལ་སྐུ་དང་ཐུགས་ཆོས་སྐུ་དང་གསུང་ལོངས་སྐུར་
བཤད་པའི་ལུགས་ལ་ཡང་སྤྲུལ་པ་ལ་འདིས་སྤྲུལ་པ་དང་། འདི་སྤྲུལ་པའི་བྱེད་པ་པོ་དང་ལས་གཉིས་སུ་



{235}
ཡོད་ལ། བྱེད་པ་པོའི་སྐུ་འདིས་ཆོས་ལ་རྫོགས་པར་ལོངས་སྤྱོད་པའི་བྱེད་པ་པོའི་ལོངས་སྐུ་དང་། བྱ་
བའི་ཐབས་འདིས་ལོངས་སྤྱོད་པའི་གསུང་ལ་ལོངས་སྐུར་བཤད་པ་གཉིས་ཡོད་པར་ཤེས་པར་བྱའོ། །སྨྲས་
པ༑ ༑མང་མར་བསྐལ་པར་མཚན་ཙམ་ཡང་། །ལྷང་ལྷང་ཐོས་པ་ཆེས་དཀའ་བའི། །ཟབ་ཟབ་བདེན་
པ་ཟུང་གི་དོན། །ཡང་ཡང་ཡིད་ལ་འདྲིས་པར་བྱོས། །རྡོ་རྗེ་འཆང་དངོས་བླ་མ་ཡི། །གདམས་པས་མ་
དག་ཉོན་མོངས་པ། །ལམ་དུ་འཁྱེར་བཞིན་བྱང་གྲོལ་དུ། །ཚེ་འདིར་བགྲོད་པའི་རྨད་བྱུང་ཐབས། །བླ་
ལྷག་ཆོས་ཀྱི་སྐུ་ཉིད་དང་། །བདེ་ཆེན་ཡེ་ཤེས་དབྱེར་མེད་པ། །ལག་རྩེར་མངོན་སུམ་གཏོད་པའི་དྲིན།
བསྐལ་པར་གཞལ་ཡང་ག་ལ་རྫོགས། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །ད་ནི་དོན་བསྡུ་
བར་བྱ་སྟེ། གདུལ་བྱའི་དོན་ཡོངས་སུ་རྫོགས་པར་བྱེད་པའི་འཕྲིན་ལས་ཀྱི་འོད་ཟེར་ཕྱོགས་བཅུར་སྤྲོ་
བར་མཛད་པའི་མི་སློབ་པའི་ཟུང་འཇུག་མངོན་དུ་བྱེད་པ་ལ་སློབ་པའི་ཟུང་འཇུག་སྔོན་དུ་འགྲོ་དགོས་ཏེ། དེའི་
དངོས་ཀྱི་རིགས་འདྲའི་རྒྱུ་མཚན་ཉིད་པ་ཐུགས་དོན་དམ་འོད་གསལ་དང་། སྐུ་དག་པའི་སྒྱུ་ལུས་གཉིས་
ངོ་བོ་གཅིག་པའི་རྟེན་དང་བརྟེན་པར་ཚོགས་དགོས་པའི་ཕྱིར། དེ་ལྟར་ཟུང་འཇུག་འགྲུབ་པ་ལ་ཡ་གཉིས་
སོ་སོར་མ་འགྲུབ་བར་དུ་ཟུང་དུ་འཇུག་ལུགས་མེད་པས། ཡུལ་ཡུལ་ཅན་གཉིས་གཉིས་སྣང་ཕྲ་མོའི་ཀྱང་
བར་མ་ཆོད་པར་རོ་གཅིག་ཏུ་ཞུགས་པའི་དོན་དམ་བདེན་པ་འོད་གསལ་གྱི་ཡེ་ཤེས་སྐྱེས་དགོས། དེ་སྐྱེ་
བ་ལ་བསམ་གཏན་གཉིས་ཀྱི་སྡུད་རིམ་སོགས་ལ་བརྟེན་ནས་སྐྱོང་མཁན་གྱིས་མ་དག་པའི་སྒྱུ་ལུས་བསྒྲུབ་
དགོས་ཏེ་བརྟེན་པ་མེད་པར་རྟེན་ཆོས་མི་སྲིད་པའི་ཕྱིར། སྒྱུ་ལུས་དེ་འགྲུབ་པ་ལ་རླུང་ཐམས་ཅད་འཆི་རིམ་
ཇི་ལྟ་བ་བཞིན་དུ་སྙིང་གར་བསྡུས་པ་ལས་བྱུང་བའི་སྣང་མཆེད་ཐོབ་གསུམ་དཔེའི་འོད་གསལ་དང་བཅས་
པའི་སེམས་དབེན་ཐོབ་དགོས། དེ་ལ་རླུང་ཐམས་ཅད་སྙིང་གའི་མི་ཤིགས་པ་ལ་ཞུགས་གནས་ཐིམ་གསུམ་
བྱས་པའི་ཐབས་སྲོག་རྩོལ་རྡོར་བཟླས་སོགས་ཀྱི་ངག་དབེན་མཐར་ཕྱིན་དགོས། དེ་ལྟར་རྡོར་བཟླས་ཀྱིས་
སྙིང་གའི་རྩ་མདུད་གྲོལ་བ་དྷཱ་ཏཱིའི་མར་སྣ་སོགས་རྩ་འཁོར་གཞན་རྣམས་ལ་རླུང་སྡུད་པ་བྱང་བ་དགོས་ཤིང་
དེ་ལུས་དབེན་གྱིས་བྱ་དགོས་སོ། །དེ་ལྟར་རྫོགས་རིམ་མཚན་ཉིད་ཚང་བ་ཞིག་རྒྱུད་ལ་སྐྱེ་བ་ལ་བསྐྱེད་རིམ་
ཕྲ་མོ་མཐར་ཕྱིན་པ་མེད་མི་རུང་ཞིང་། དེ་ལ་རགས་པའི་རྣལ་འབྱོར་སྔོན་དུ་འགྲོ་དགོས། སྨིན་གྲོལ་གྱི་



{236}
རྟོགས་པ་སྐྱེ་བ་རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པའི་བཅས་མཚམས་མིག་འབྲས་བཞིན་བསྲུང་
བའི་ངོས་ནས་རྒྱུད་གཙང་སེང་ངེ་བ་རས་དཀར་པོ་ལྟ་བུ་ཞིག་དགོས་ཏེ། དཔེར་ན་ཞིང་ས་གཤིན་པོ་ལ་ལོ་
ཏོག་བཏབ་ན་སྐྱེ་ཡི། ཚྭ་སྒོ་ཅན་དང་མྱ་ངན་གྱི་ཐང་ལ་བཏབ་ན་མི་སྐྱེ་བ་བཞིན་ནོ། །དམ་སྡོམ་བསྲུང་བ་
ལ་ཐོག་མར་སྔགས་སྡོམ་ལེན་དགོས་ཤིང་། དེ་ལེན་པ་ལ་སྨིན་བྱེད་རྒྱུའི་དབང་ལེགས་པར་ཐོབ་དགོས།
དེ་ལ་དབང་དང་རྒྱུད་མན་ངག་འཆད་པར་བྱེད་པའི་རྡོ་རྗེ་སློབ་དཔོན་མཚན་ཉིད་དང་ལྡན་པ་མཉེས་པ་གསུམ་
གྱི་སྒོ་ནས་བསྟེན་ཅིང་མཉེས་ལ་རྗེས་སུ་བཟུང་བ་ཞིག་ཤིན་ཏུ་ནས་ཀྱང་གལ་ཆེ་བ་ཡིན། དེ་ཡང་བཤེས་
གཉེན་བསྟེན་ཚུལ་མདོ་སྔགས་གང་གི་སྐབས་སུ་ཡང་རྩ་བ་གཞི་དང་གཞུང་ཤིང་ལྟ་བུར་ཡང་ཡང་བསྒྲགས་
པའི་ཚུལ་སོགས་ཤེས་པར་བྱ་དགོས་ཤིང་། དེ་ལྟར་ཤེས་ནས་བསྟེན་པ་ཙམ་གྱིས་མི་ཆོག་པར་བཀའ་དྲིན་
རྗེས་སུ་དྲན་པའི་གུས་པ་དང་དད་པ་དང་བཀའ་བཞིན་སྒྲུབ་པ་གསུམ་འབྲེལ་དུ་བྱས་ནས་བསྟེན་པ་ཡིན་ཏེ།
སངས་རྒྱས་བྱང་སེམས་ཕལ་ཆེར་གྱིས་ཡལ་བར་བོར་ཏེ་མགོན་སྐྱབས་དང་བྲལ་བར་ངན་སོང་གཡང་སའི་
དོང་དུ་ལྷུང་ལ་ཁད་པ། གར་ཡང་མི་ཕྱིན་ཅི་ཡང་མི་ཤེས་པའི་གླེན་པ་བྱིས་པ་ཆུང་ངུའི་དུས་སུ། བླ་མ་
བཀའ་དྲིན་ཅན་གྱིས་སྐུ་ཚགས་འོ་བརྒྱལ་གང་ལ་ཡང་ལྟོས་པ་མེད་པར། ཀ་ཁ་སུམ་ཅུ་ཐམ་པ་ནས་བཟུང་
སྟེ་ཀློག་ཆོས་སྤྱོད་གང་ཡིན་ཐམས་ཅད་འཛིན་ཏུ་བཅུག་ནས་སོ་ཐར་གྱི་སྡོམ་པ་རྣམས་ཀྱང་རིམ་གྱིས་གནང་
སྟེ༑ ༑ཁྱིམ་པའི་གྲལ་ནས་བླངས་ཏེ་དགེ་འདུན་གྱི་གྲལ་དུ་ཆུད་པར་བྱས། དེ་ནས་ཁ་དོག་དང་ཁྱབ་མཐའ་
སོགས་ནས་བརྩམས་ཏེ་རིམ་གྱི་དགེ་བཤེས་ཀྱི་གྲལ་དུ་བཞག །བཀའ་པོད་ལྔའི་དགོངས་དོན་དཔྱིས་ཕྱིན་
པར་སློབ་ཏུ་བཅུག་ནས་ལྷ་རམས་པ་སོགས་ཀྱི་གོ་སར་བཞག །དེ་ནས་རང་ངོས་ཆོག་ན་བླ་མའི་གོ་སར་
བཞག་པར་མཛད་པ་སོགས་ཀྱིས་མཚོན་བླ་མས་རང་ལ་གཅེས་གཅེས་ཇི་ལྟར་མཛད་པའི་སྐུ་དྲིན་རྣམས་
དྲན་པར་བྱས་པ་ཙམ་གྱིས་ལུས་ཀྱི་སྤུ་ལོང་གཡོ་ཞིང་། མིག་ནས་མཆི་མ་བྱུང་བའི་དད་པ་བརྟན་པོ་བསྐྱེད་
པ་དང་། ཁྱད་པར་བླ་མས་རང་ལ་གདམས་པའི་མདོ་སྔགས་ཀྱི་ཆོས་ཚུལ་ཐམས་ཅད་ཐོས་ལོ་དང་ཤེས་
ལོ་ཙམ་དུ་མ་ལུས་པར་རྒྱུད་ཐོག་ཏུ་འཁྱེར་ཏེ་སྒྲུབ་པ་སྙིང་པོར་བྱེད་པ་ནི་གནད་ཀྱི་དོན་པོ་ཡིན་ནོ། །བཤེས་
གཉེན་བསྟེན་ཚུལ་འདིས་མཚོན་ནས་ཐུན་མོང་བའི་ལམ་གྱིས་རྒྱུད་སྨིན་པ་ནི་མེད་མི་རུང་བའི་ཚུལ་ལ་ངེས་



{237}
ཤིང་འདྲེན་པར་འགྱུར་བས་ན་མདོ་སྔགས་ཀྱི་གནད་ལ་མཁས་པར་འགྱུར་རོ། །དེས་ན་ཚུལ་དེ་དག་ཐམས་
ཅད་ཀྱི་སྙིང་པོ་བསྡུས་ནས་འདིར་མདོ་ཙམ་བཤད་ཟིན་ཀྱང་། དེ་ག་ཙམ་གྱིས་ཚིམ་པར་མི་བྱེད་པར་གཞུང་
ཆེན་པོ་རྣམས་ལ་བལྟ་རྟོག་ལེགས་པར་བྱས་ནས་ཡོངས་རྫོགས་མན་ངག་གནད་ལ་མཁས་པའི་སྐྱེས་བུ་རྣམས་
ཀྱི་གྲལ་དུ་ཅི་ནས་ཀྱང་ཆུད་པར་མཛོད་ཅིག་ཅེས་ཆོས་མེད་དབང་རྟུལ་བདག་གིས་ཀུན་ལ་གསོལ་པ་འདེབས་
པ་ལགས་སོ། །འདིར་སྨྲས་པ། རྣམ་འདྲེན་དབང་པོའི་ཞལ་ལུང་ཀུན་གྱི་ཕུལ། །རྣམ་མང་མདོ་སྡེ་ཀུན་
གྱི་ཟ་མ་ཏོག །རྣམ་དག་རྒྱུད་སྡེ་ཡོངས་ཀྱི་རྩ་བ་མཆོག །རྣམ་གཉིས་རྒྱུད་རྒྱལ་སྙན་པའི་གྲགས་པ་འབར།
བྷོ་ཊའི་མཁས་གྲུབ་མང་པོའི་རྣམ་དཔྱོད་ཀྱིས། །དྲང་ངེས་འབྱེད་པར་མ་ནུས་འོལ་སྤྱི་ཙམ། །ཁྱད་པར་
སྒྱུ་མའི་སྐུ་དང་ཟུང་འཇུག་གི །གནད་ཀྱི་སྣང་མཛོད་ནམ་ཡང་གསལ་མ་འགྱུར། །རླབས་ཆེན་སྙིང་སྟོབས་
སྐྱ་རེངས་ཀྱིས་དྲངས་པའི། །འཇམ་མགོན་འགྲོ་བའི་སྒྲོན་མེ་གངས་ལྗོངས་མཁར། །གསལ་ཏེ་མདོ་
སྔགས་བསྟན་པའི་པད་ཚལ་མཆོག །ཟབ་གནད་སྦྲང་རྩིའི་བཅུད་ལྡན་ཆེར་བཞད་མཛད། །དུས་ཀྱི་དབང་
གིས་ཉིན་བྱེད་ནུབ་རིར་གཞོལ། །བླང་དོར་གནས་ལ་རྨོངས་པའི་སྨག་འཐུག་ཁྱབ། །སྙིགས་ལས་ཆེར་
སྙིགས་མཐའ་ལས་ཡང་འཁོག་འདིར། །བདག་འདྲ་མང་པོས་ཅི་བྱ་གཏོལ་མེད་ཚེ། །འཇམ་མགོན་ཐུགས་
རྗེའི་འོད་ཟེར་ཆ་ཤས་ཉིད། །གསུམ་ལྡན་ངུར་སྨྲིག་གར་གྱིས་རྣམ་རོལ་ཏེ། །སྙེན་བརྒྱུད་གདམས་པའི་
མཆོད་སྡོང་འོད་སྣང་ཅན། །ལག་ཏུ་གཏོད་མཛད་དྲིན་ཅན་བླ་མ་ཉིད། །ཁྱོད་ཀྱི་གསང་གསུམ་བྱིན་རླབས་
སྙིང་ལ་ཞུགས། །ཟབ་གསང་མན་ངག་བདུད་རྩི་བདག་བློ་ཡི། །ཡོལ་གོར་འཁྱིལ་བའི་ལེགས་གསུང་རྒྱ་
མཚོ་ལས། །སྐལ་ལྡན་གསོས་སུ་མཆོད་ཡོན་རྒྱུན་འདི་སྤེལ། །རང་ཉིད་ཐ་མལ་བྱིས་པའི་བློ་གྲོས་ཀྱི།
གཞལ་ཕྱིར་ནོར་འཁྲུལ་ཟློས་སོགས་ནོངས་པའི་ཚོགས། །གང་མཆིས་དེ་ཀུན་ཚད་ཐུབ་མཁས་རྣམས་དང་།
དྲིན་ཅན་བླ་མ་ཁྱོད་ལ་སྙིང་ནས་བཤགས། །འདི་ལས་འོངས་པའི་རབ་དཀར་དགེ་བ་ཡི། །ཚང་ལ་མ་
ནོར་བཀའ་གདམས་རིང་ལུགས་མཆོག །ཆེས་ཆེར་རྒྱས་ཤིང་ལུས་ཅན་མཐའ་དག་པ། །ཐར་པའི་རྒྱལ་
མཚན་འཛིན་པ་ཉིད་འགྱུར་ཅིག །བདག་ཀྱང་ཚེ་ཡི་འདུ་བྱེད་བཏང་མ་ཐག །མི་ཡི་མཁའ་སྤྱོད་ཆ་བསགས་
ཕོ་བྲང་དུ། །དྲིན་ཅན་བླ་མ་ཁྱེད་ཀྱི་ཐུགས་སྲས་སུ། །སྐྱེ་ནས་བཀའ་བཞིན་སྒྲུབ་པས་མཉེས་བྱེད་ཤོག་



{238}
ཅེས་གསང་ཆེན་རྡོ་རྗེ་ཐེག་པའི་ས་ལམ་གྱི་རྣམ་པར་གཞག་པ་ཟུང་འཇུག་ཁར་བཟང་དུ་བགྲོད་པའི་རིན་ཆེན་
ཐེམ་སྐས་ཞེས་བྱ་བ་འདི་ནི། དམ་ཚིག་གཙང་བའི་རྡོ་རྗེ་སློབ་མ་དགེ་སློང་ཡེ་ཤེས་ཐབས་མཁས་ཀྱིས་ཁ་
ཞེ་མེད་པའི་གསོལ་བ་རྩེ་གཅིག་ཏུ་བཏབ་པའི་ངོར། མཁས་ཤིང་གྲུབ་པ་བརྙེས་པའི་དྲིན་ཅན་བླ་མ་དུ་མའི་
ཞབས་པད་སྤྱི་བོར་བསྟེན་ཅིང་། ཁྱད་པར་བསམ་གཏན་ལ་གཞོལ་བའི་རྡོ་རྗེ་སློབ་དཔོན་བཀའ་དྲིན་གསུམ་
ལྡན་གྱི་དྲིན་ཅན་རྩ་བའི་བླ་མ་མཚན་བརྗོད་དཀའ་བ་རྗེ་བཙུན་བྱང་ཆུབ་རིན་ཆེན་གྱི་ཞལ་སྔ་ནས། དབེན་
ས་སྙན་བརྒྱུད་ཀྱི་གདམས་པ་མང་དུ་ཐོས་ཤིང་དགེ་སློང་གི་གཟུགས་བརྙན་ཙམ་འཆང་བ། ྋབློ་བཟང་
ཚུལ་ཁྲིམས་རྒྱ་མཚོའམ། གསེར་ཏོག་ཆོས་ཀྱི་རྒྱལ་པོར་འབོད་པས་རང་ལོ་བཅུ་ཕྲག་གསུམ་དང་ཉག་
མ་གསུམ་གྱི་སྟེང་དུ་སླེབས་པའི་སྨིན་དྲུག་ཟླ་བའི་ཡར་ཚེས་རྒྱལ་བ་དང་པོའི་ཉིན་ནས་འགོ་བརྩམས་ཏེ། དམར་
ཕྱོགས་སྟོང་པ་གསུམ་པའི་སྔ་དྲོའི་དུས་སུ་མཇུག་གྲུབ་པར་སུག་བྲིས་སུ་བགྱིས་པ་ན། ཕྱིས་སུ་མདོ་སྔགས་
རིག་གནས་ཀུན་ལ་ནང་བྱན་ཆུད་པའི་དགེ་བའི་བཤེས་གཉེན་ཆེན་པོ་ཆ་ཧར་རི་ཁྲོད་པ་བློ་བཟང་རིན་ཆེན་
ནས་ལྷ་རྫས་དང་བཅས། འདི་ནི་རྒྱུད་སྡེ་སྤྱི་རྣམ་ཡིན་པས་དུས་འཁོར་གྱི་རྫོགས་རིམ་ཡང་ས་བཅས་ཙམ་
དང་༑ ༑ཁྱད་པར་གཞིའི་སྐུ་གསུམ་གྱི་སྐབས་རྣམ་ཤེས་ཀྱིས་བསྡུས་པ་ལྔ་ནི། རྗེ་བླ་མས་རྣམ་གཞག་
རིམ་པའི་རྣམ་བཤད་དང་། མཐའ་གཅོད་རིན་པོ་ཆེའི་མྱུ་གུ་གཉིས་སུ་ཟུར་ཙམ་ལས་མི་གསལ་བས། དེའི་
སྐོར་ཁ་གསལ་ཞིང་གོ་བདེ་བ་ཞིག་ཁ་སྐོང་གི་ཚུལ་དུ་ཅིས་ཀྱང་རྩོམས་ཤིག་ཅེས་ནན་ཏན་དུ་བསྐུལ་བ་དང་།
དེའི་རྗེས་སུ་བདག་གི་དྲིན་ཅན་བླ་མ་ལུང་ཆོས་ཀྱི་མངའ་བདག་ཀུན་སྤངས་འདུལ་འཛིན་ཆེན་པོ་རྗེ་འཇམ་
དབྱངས་ཚུལ་ཁྲིམས་རྒྱ་མཚོའི་ཞལ་སྔ་ནས། ས་ལམ་རྣམ་གཞག་འདི་ཉིད། སྔགས་རིམ་ཆེན་མོ་དང་།
རིམ་ལྔ་གསལ་སྒྲོན་གཉིས་ཀྱི་བསྡུས་འགྲེལ་ལས་དོན་བསྡུས་ལྟ་བུར་སྣང་བས། ད་དུང་ཡིག་ཚོགས་ལ་
མ་འཛེམ་པར་རང་རང་ཐད་སོར་གནད་འགག་གལ་ཆེ་བའི་དོན་དང་། དམ་པའི་མན་ངག་ཟུར་ཙམ་ལས་
ཚིག་ཏུ་མ་ཐོན་པ་རྣམས། རང་རང་གི་རྒྱབ་བརྟེན་གྱི་གཞུང་དང་སྦྱར་ཏེ་ཆེ་ལོང་ཙམ་རེ་ཅི་ནས་ཀྱང་ཁ་
སྐོང་གྱིས་ཤིག་ཅེས་གསུང་ནན་ཆེན་པོས་ལྷ་རྫས་སྐྱེས་དང་བཅས་པ་སྐུལ་མ་མཛད་པའི་དོན་ཡིད་ལ་བཅངས་
ཏེ༑ ༑བཀའ་དྲིན་གསུམ་ལྡན་གྱི་རྩ་བའི་བླ་མ་རྡོ་རྗེ་འཆང་དང་ཡི་དམ་བདུད་ལས་རྣམ་རྒྱལ་དབྱེར་མེད་



{239 }
པ་ལ་གསོལ་བ་ཡུན་རིང་དུ་བཏབ་པའི་ངོས་ནས། སྔགས་འཆང་རྒན་པོ་རང་ལོ་ང་གཅིག་ཏུ་སོན་པའི་ནག་
ཟླའི་དམར་ཕྱོགས་རྫོགས་པ་གཉིས་པ་ནས་སླར་ཡང་ཁ་སྐོང་གི་འགོ་བརྩམས་ཏེ། ས་ག་ཟླ་བའི་དཀར་
ཕྱོགས་རྒྱལ་བ་གསུམ་པའི་ཉིན་མཇུག་གྲུབ་པར་ཡབ་རྗེ་རྒྱལ་བ་གཉིས་པའི་འཁྲུངས་གནས་ཆོས་སྡེ་ཆེན་
པོ་སྐུ་འབུམ་བྱམས་པ་གླིང་གི་གསེར་ཏོག་བླ་བྲང་བདེ་ཆེན། བསམ་གཏན་གླིང་གི་གཟིམས་ཆུང་ནོར་བུའི་
གཏེར་མཛོད་དུ་སུག་བྲིས་སུ་ཁ་སྐོང་བགྱིས་པའོ།། །།སརྦ་མངྒ་ལཾ།། །།
རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
གཞོལ་བའི་མཐའ་ལས་ཆོས་ཚུལ་དལ་འབབ་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི། །
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ། །
ངེས་ལེགས་ནོར་བུའི་མཛོད་ལ་དབང་འབྱོར་ཤོག །
ཅེས་པ་འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་
གང་ལ་སྦྱར་ཆོག་པ་དགེའོ།། །།



གངས་ཅན་ཁྱད་ནོར་དཔེ་ཚོགས། པོད་ཕྲེང་དོན་ལྔ་པ ། །
